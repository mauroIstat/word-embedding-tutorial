headline,full_text
"Francia, treno travolge scuolabus: cinque studenti morti, una ventina di feriti","PARIGI - Uno scuolabus è stato travolto da un treno a un passaggio a livello nel comune di Millas, a 15 chilometri da Perpignan, nel sud-ovest della Francia, non lontano dal confine spagnolo. Dopo le prime informazioni diffuse dai media, il ministero dell'Interno ha fatto un primo bilancio: cinque le vittime, tutti studenti. Morti sul colpo. Stamattina era stato comunicato il decesso di altre due bambine di 11 anni, ma la prefettura ha poi ritrattato, smentendo la notizia. ""Per il momento il bilancio non è cambiato ed è di 4 morti dopo conferma degli ospedali"", ha scritto su Twitter la prefettura dei Pirenei-Orientali. Le autorità hanno poi annunciato la morte di un quinto bambino. Dei 15 feriti, alcuni sono gravi. Il prefetto della regione, Philippe Vignes , ha parlato del luogo dell'incidente come di una 'scena di guerra'. Lo scuolabus trasportava 19 studenti, ragazzi tra i 13 e i 17 anni. ""Sul treno viaggiavano invece 25 passeggeri"", ha fatto sapere il portavoce di Sncf, l'authority del trasporto ferroviario francese. I feriti sono stati ricoverati negli ospedali dell'area di Perpignan. È stato attivato un numero di emergenza. La donna che guidava il pullman, 48 anni, è tra i feriti ed è in condizioni gravi. Tre le inchieste aperte: una giudiziaria sotto l'autorità del procuratore, una amministrativa del ministero dei Trasporti e l'ultima interna alla Sncf. Francia, lo scuolabus spezzato in due dal treno. In serata è arrivato a Millas il primo ministro Edouard Philippe , raggiunto dalla notizia nel pomeriggio mentre si trovava a Cahors, dipartimento del Lot, per partecipare alla Conferenza nazionale dei territori. ""Tutti i miei pensieri sono per le vittime di questo terribile incidente e per le loro famiglie. La mobilitazione dello Stato è totale per fornire loro aiuto"". Così il presidente francese Emmanuel Macron , in un tweet. Toutes mes pensées pour les victimes de ce terrible accident d'un bus scolaire et pour leurs familles. La mobilisation de l'État est totale pour leur porter secours. — Emmanuel Macron (@EmmanuelMacron) 14 dicembre 2017 La prefettura parla di incidente ""grave"", precisando che è avvenuto nel comune di Millas, sull'asse ferroviario Perpignan-Villefranche de Conflent, intorno alle 16. Il bus, che trasportava i ragazzi dal liceo di Millas ai comuni di Saint-Féliu-d'Amont e Saint-Féliu-d'Avall, è stato centrato da un treno regionale RER. L'autobus si è spaccato in due nell'impatto. Il traffico ferroviario tra Villefranche e Perpignan è interrotto. Francia, scuolabus travolto da un treno: i mezzi di soccorso sul luogo dell'incidente. Le cause del disastro, soprattutto il perché di quello scuolabus sui binari, sono tutte da chiarire. Quel passaggio a livello era considerato pericoloso, scrive Le Figaro ricordando precedenti ""incidenti minori"". Da parte sua, Sncf fa sapere che il convoglio viaggiava a 80 all'ora al momento dell'incidente. Quanto al passaggio a livello, un dirigente dell'authority francese del trasporto ferroviario ha dichiarato all'Ap che, secondo testimoni, era funzionante e, soprattutto, chiuso. ""Diversi testimoni hanno detto di aver visto la barra abbassata. Inoltre, il passaggio a livello era ben equipaggiato di luci e aggiornato alle ultime tecnologie. Sarà l'inchiesta a determinare se tutto stesse funzionando correttamente"". Tra le testimonianze c'è quella di Barbara, una passeggera del treno, riportata dal sito del quotidiano locale L'Indépendant : ""L'urto è stato violento. Avevamo l'impressione che il treno stesse per deragliare piegandosi di lato"". Parla anche il sindaco di Perpignan, Jean-Marc Pujol: ""Lo scenario è quello di una catastrofe. Le famiglie sono distrutte. Sono stato in una sala, tra i parenti, che sono nello sconforto più assoluto - dice a France Bleus -. E' necessario che intervengano rapidamente degli psicologi per fornire loro sostegno, sono totalmente annientate"". L'unità di psicologi sarà attivata venerdì mattina. Francia, la carcassa dello scuolabus travolto dal treno La ministra dei Trasporti, Elisabeth Borne , esprime su Twitter ""profondo cordoglio per il terribile incidente a Millas, nel dipartimento dei Pirenei-Orientali. I soccorsi e i servizi dello Stato sono pienamente mobilitati. Mi reco sul posto immediatamente"". ""La Francia è in lutto"" dichiara il ministro dell'Istruzione, Jean-Michel Blanquer , come la collega in viaggio verso Millas. Très vive émotion suite au terrible accident survenu à #Millas dans les Pyrénées-Orientales. Les secours et les services de l'Etat sont pleinement mobilisés. Je me rends sur place immédiatement. — Elisabeth BORNE (@Elisabeth_Borne) 14 dicembre 2017 La compagnia ferroviaria francese, Sncf, ha rivolto ""alle vittime e alle loro famiglie un sincero messaggio di sostegno"". Sul posto, oltre ai ministri, è atteso anche il numero uno di Sncf, Guillaume Pépy. Il prefetto di zona ha attivato un centro operativo per coordinare l'intervento dei soccorsi. Accident routier sur un passage à niveau à #Millas . SNCF adresse aux victimes et à leurs familles un sincère message de soutien. — Groupe SNCF (@GroupeSNCF) 14 dicembre 2017 L'incidente è uno dei più gravi nel trasporto di bambini dal dramma di Beaune nel 1982 (53 morti di cui 44 bambini). A causa dell'impatto, violentissimo, tra il treno regionale e lo scuolabus al passaggio a livello di Los Palos, il riconoscimento delle vittime è stato particolarmente difficile, tanto più che le autorità non disponevano di ""liste"" con i nomi degli alunni a bordo. Sul posto è stata attivata una cellula psicologica. La scuola Christian-Bourquin di Millau oggi resterà aperta affinché ""gli studenti possano parlare"". Il conducente del treno è stato interrogato dalla procuratore di Perpignan, Jean-Jacques Fagni. Altre audizioni sono attualmente in corso. Intanto, non si ferma il fiume di messaggi di cordoglio e solidarietà da tutta la Francia."
"Forte Braschi, così gli 007 spiavano durante la Guerra Fredda. Esposta Enigma, macchina dei codici cifrati nazisti","ROMA - In una galleria sotterranea dell'ottocentesco Forte Braschi, museo dell' intelligence , spicca in bella mostra un originale della Macchina Enigma, usata dall'Esercito e dalla Marina tedesca fino a tutta la Seconda Guerra mondiale per parlare con Tokyo e Berlino. Una fama paradossalmente dovuta al suo fallimento che ne fa una sorta di Titanic della crittografia: fu violata infatti dai servizi segreti Polacchi e poi inglesi. Accanto alla Enigma resa celebre anche da numerosi film su di lei, come The imitation game , del 2014, o Enigma , del 2001, una cravatta a pallini rossi con micro-obiettivo cucito al suo interno, macchine fotografiche minuscole (ma ancora con la pellicola), carte geografiche e goniometri per individuare le centrali trasmittenti nemiche. Oltre alla Macchina Enigma, nel museo è esposta anche una foto della torre aragonese di Alghero, dove si trova la sede dell'operazione Gladio , il servizio segreto parallelo nell'ambito del programma internazionale stay behind svelato negli anni Novanta. • MUSEO 007 PER LA PRIMA VOLTA APERTO ALLE SCUOLE Il museo dei segreti degli 007 italiani è stato aperto oggi per la prima volta a un numero ristretto di giornalisti e a due classi dell'esclusivo liceo romano Convitto Nazionale. Prossimamente l'invito sarà rivolto a tutte le scuole. In via Ventura, numero inesistente, si trova una parete metallica alta alcuni metri di quelle usate per delimitare le zone militari. Ovunque cartelli ""limite invalicabile"", e ""divieto di riprese e foto"". Decine di telecamere tengono d'occhio la via. Ad un certo punto si apre un cancello. Dall'altra parte un militare fa cenno di entrare. ""Parcheggi là, lasci sull'auto telefonino e ogni apparecchiatura elettronica"". Tutti i segreti di Forte Braschi, la macchina enigma e le microcamere nella sede dell'intelligence. • L'INGRESSO NEL FORTINO DEI MISTERI D'ITALIA Forte Braschi, benvenuti nel quartier generale dei servizi segreti che si occupa della sicurezza degli interessi italiani all'Estero. Aise in sigla. Direttore, Alberto Manenti . Forte Braschi è stata la sede storica della intelligence italiana da almeno un secolo, in particolare dal Dopoguerra: si dice che nei suoi archivi siano custoditi i documenti più segreti dei misteri della Repubblica . Sopravviverà al trasferimento delle sedi degli 007 in Piazza Dante . È anche il bunker nel quale è allestita la sala d'emergenza in grado di ospitare il governo italiano in caso di emergenza nazionale. La sala segreta di Palazzo Chigi è dedicata (con tanto di busto in bronzo), all'ammiraglio Fulvio Martini (nome in codice Ulisse) lo storico comandante che al servizio segreto militare ha impresso una svolta. Un cambio di passo dopo gli anni della discussa strategia della tensione. • L'ACCESSO AL BUNKER: I RIGIDI CONTROLLI Il fortino pullula di uomini in borghese addetti alla sicurezza, un (quasi) invisibile auricolare li radio-collega tutti a una centrale di comando. La sicurezza elettronica della base dell'intelligence 2.0 è a livelli inimmaginabili: per entrare a Forte Braschi bisogna sottoporsi a un protocollo che è facile pensare sia attentamente predisposto direttamente dal controspionaggio: bisogna lasciare nome, cognome, data e luogo di nascita (e fin qui....). Poi residenza. Quindi targa del veicolo a bordo del quale si raggiunge il sito. E infine numero di cellulare. Quali controlli vengano fatti sugli ospiti non è dato sapere. Il video operatore non può riprendere volti, può registrare solo immagini 'autorizzate' e voci narranti. Forte Braschi, il Museo dell'Intelligence • ""LA MIGLIOR SICUREZZA? L'AFFIDABILITÁ DEL FATTORE UMANO"" ""Ma la sicurezza elettronica non garantisce al cento per cento"", ammonisce il direttore Aise Manenti. ""Qualche tempo fa - ricorda - si era presentato l'amministratore delegato di un'importante società che ci aveva offerto un costosissmo impianto per il controllo elettronico. A dir suo era perfetto e forse lo era per davvero. Peccato che la segretaria si era fatta reclutare da servizi nemici e aveva passato i codici rendendo inutilizzabile l'impianto"". ""Per questo - conclude Manenti - per me l'investimento migliore, in tema di 007, resta quello sulla professionalità degli agenti . Sul fattore uomo"". • IL CAMPETTO DI CALCIO, L'AUTO DI CALIPARI, LA STELE DEGLI EROI Subito a destra, all'ingresso, un campetto di calcio. A bordo di una navetta si raggiunge la palazzina degli uffici. All'ingresso è esposta l'auto sulla quale viaggiava Nicola Calipari il 4 marzo 2005, quando morì proteggendo col suo corpo la giornalista del Manifesto Giuliana Sgrena , rapita a Baghdad. Sul parabrezza e sul cofano anteriore i fori dei proiettili sparati dal fuoco 'amico' di un posto di blocco Usa. ""A futura memoria, per ricordarci dei rischi del nostro lavoro"" spiegano. In una saletta, la Stele di altri eroi del servizio: oltre a Calipari, Vincenzo Li Causi (uccisi in un agguato in Somalia il 12 novembre 1993), Lorenzo D'Auria (rapito e ucciso in Afghanistan il 4 ottobre 2007), e Pietro Antonio Colazzo (Morto a Kabul i 26 febbraio 2006). • YOUTUBER ROMANO RECLUTATO PER LO SPOT DEGLI 007 Da quando, nel 2007, è entrata in vigore la riforma sull' intelligence italiana che prevede fra l'altro di promuovere la cultura della sicurezza presso le scuole italiane, sono stati fatti sforzi per rendere - per quanto possibile - trasparente la struttura. Qualche anno fa è stato presentato al Forum della Pa, all'Eur, lo stand dei servizi segreti. Sono stati aperti bandi pubblici sul Web per l'arruolamento degli agenti al quale si può accedere con domande via e-mail. Sono state stipulate convenzioni con l'Università. Ora, per sensibilizzare giovani e studenti sulla consapevolezza digitale (inziativa Be Aware. Be Digital finanziata dalla Presidenza del Consiglio e voluta dal direttore del Dis Alessandro Pansa ), è stato realizzato un divertente spot reclutando (per così dire) il giovane youtuber romano Claudio Colica . • NEL MUSEO CIMELI E REPERTI DELLA STORIA DEI SERVIZI SEGRETI Il museo espone cimeli tecnologici usati dalle nostre spie in varie epoche. Dagli anni Trenta vengono sia il telefono inglese Set d mk , modificato dall'Esercito italiano per adattarlo alle linee telefoniche nazionali e usato sia a chiamata vocale che con il linguaggio morse che il modello americano EE- 8, che consentiva conversazioni telefoniche in entrambi i sensi anche a lunga distanza (fino a 25 km). Ma anche un separatore di linea Olivetti T2, utilizzato per anni nel settore delle teletrascriventi. Nelle teche anche la macchina Hagelin , la risposta americana alle macchine crittografiche tedesche della serie Enigma, e alcune macchine microfotografiche e quindi facilmente occultabili, come la svizzera Tessina, o la tedesca Minox. Chiudono l'esposizione i reperti degli anni Settanta - Ottanta; un ricevitore radio Collins 51S-1 , utilizzato in particolare nella guerra in Indocina, e usato nell'ambito del programma spaziale Apollo per le comunicazioni degli astronauti con le stazioni di terra. Il registratore audio a nastro magnetico Uher, uno dei più utilizzati per l'alta affidabilità. • IL FORTE TRA CURIOSITÁ, RUMOR E LEGGENDE Da sempre sui servizi segreti aleggiano leggende, girano rumor e voci, si inseguono curiosità. Anche su Forte Braschi ce ne sono. Come quella, ad esempio, che il direttore dell'Aise abbia fatto predisporre una spettacolare sala da pranzo accessibile con ascensore a vetrate, panorama su Roma, binocolo puntato sul Cupolone, nella quale ospitare i direttori dei servizi stranieri durante le colazioni di lavoro. Colazioni molto complicate da organizzare in locali pubblici vista la difficoltà di garantire la sicurezza per le strade di Roma. Lo chef - molto quotato - sarebbe specializzato nell'offrire menu che tengano conto delle abitudini culinarie e culturali degli ospiti."
"Federico Motta: ""Vogliamo tornare a essere protagonisti""","ROMA . ""Sono gli editori che vogliono e devono gestire il Salone del Libro, dovunque esso sia"". Il presidente Aie, Federico Motta, punta il dito contro la Fondazione per il Libro, la Musica e la Cultura: ""È uno strumento nella politica culturale del territorio di Torino. Gli editori vogliono altro"". Cosa? ""Un progetto di promozione della lettura che duri un anno, che non trascuri il sud, che coinvolga anche librai e bibliotecari. Un progetto che in Italia oggi non c'è e di cui il Salone faccia parte"". Che Salone vogliono gli editori? ""Un Salone di respiro nazionale e internazionale, che sia aperto al grande pubblico, ma capace di attrarre tutto il mondo che ruota intorno al libro. Ad esempio, dal punto di vista internazionale bisogna sviluppare momenti legati agli scambi dei diritti"". Il presidente del Piemonte, Sergio Chiamparino, e la sindaca di Torino, Chiara Appendino, dopo gli arresti di ieri mattina hanno ribadito la volontà di rinnovare la governance del Salone. ""Li incontrerò per sentire in cosa consiste, nei fatti, questa riforma"". Ma intanto si è ipotizzato lo spostamento del Salone a Milano... ""Gli editori vogliono essere i protagonisti, staranno là dove ci saranno le migliori condizioni per portare avanti il loro progetto"". Torino però ha il sostegno del governo... ""Io non so perché il Mibact abbia deciso di entrare nella Fondazione e di sostenerla... Ma so che noi l'abbiamo abbandonata perché non condividevamo il modello di gestione e perché non contavamo più nulla""."
"Unioni civili, l'ultima sfida di Renzi: ""Ho rischiato l'osso del collo, ora convincerò gay e cattolici""","ROMA . ""La faccia ce l'ho messa. Anzi, ho fatto di più: con la fiducia ho rischiato l'osso del collo"". Il Senato ha appena approvato la travagliata legge sulle unioni civili . Matteo Renzi tira un sospiro di sollievo. Si era giocato molte delle sue carte pur di approvare un provvedimento che parte dei suoi collaboratori consideravano un passe-partout per aprire le porte della sinistra del suo partito e del suo elettorato. Il testo Cirinnà , da banco di prova per il partito che si era attestato sulla libertà di coscienza, si è trasformato in un test per il governo. Per la prima volta è stata posta la fiducia su una materia tutta interna ai temi etici. Un cambio di schema che lo stesso Renzi ha accettato solo in extremis. A scrutinio avvenuto, allora, prima di andare a vedere la purtroppo sfortunata partita della Fiorentina in Europa League contro il Tottenham, al telefono rivendica l'operazione chiusa a Palazzo Madama come un successo. ""Dico solo una cosa - premette - ho avuto proprio ora un colloquio con Obama. E tra le altre cose, si è congratulato proprio per questa legge"". Unioni civili, Tito: ""Un compromesso, ma dopo decenni di attesa un risultato c'è"". Per il premier, insomma, è un ""risultato storico"". Su Facebook ha addirittura scritto che ""ha vinto l'amore"". Si tratta di una norma che l'Italia aspettava da anni. Dai Dico ai Pacs, più volte è naufragata tra i corridoi dei Palazzi. Il segretario Pd sa però che intorno a questo passaggio si scatenerà un putiferio per i voti di Verdini. Il gruppo dell'ex forzista si è di fatto unito a quelli della maggioranza. Diciotto sì che, a detta dello stesso Verdini, saranno parte strutturale della coalizione governativa. Non è un caso che la minoranza dem abbia già alzato le barricate. Chiede un chiarimento e soprattutto il congresso anticipato. Il segretario democratico non sembra preoccuparsene. L'idea di fare entrare i verdiniani nell'esecutivo non lo sfiora. Però si tiene distante. Evita accuratamente l'argomento. ""Verdini? Ora vado a vedere la partita"", si affanna a ripetere. Il punto, insiste, non è questo. ""Se tre mesi fa ci avessero detto che il Senato avrebbe approvato una legge sulle unioni civili, una cosa che il Paese aspetta da trent'anni, nessuno ci avrebbe creduto"". Molti, però, sostengono che lei abbia insistito tanto per dimostrare di poter fare una cosa di sinistra. Qualcuno dei suoi fedelissimi la considera la mossa più progressista compiuta in questi due anni. ""Io veramente - risponde - continuo a pensare che questo governo abbia condotto in porto diversi provvedimenti di sinistra. Penso agli 80 euro per i meno abbienti, alla responsabilità civile dei magistrati, al taglio dell'Irap. E soprattutto penso al jobs act"". ""Vi ricordate Berlusconi che ci ha rotto per anni con la storia di un milione di posti di lavoro? Ecco - è la sua spiegazione - l'Istat ci ha detto che i nuovi contratti a tempo indeterminato sono 764 mila. Mi dicono che buona parte sono per gli incentivi fiscali? E va bene. Ma l'altra parte è per il jobs act. E comunque per misure varate da questo governo"". Il premier ammette che questa partita non è stata come le altre. Ha temuto di non potercela fare. Per il tipo di coinvolgimento emotivo del mondo omosessuale e anche di ambienti importanti del mondo cattolico. E infine per come si stava orientando il confronto in Parlamento. ""Una settimana fa - ricorda - era saltato tutto. Il M5S voleva mandarmi sotto. Il loro unico obiettivo era bloccare tutto. Altro che storie"". In effetti i cattolici non hanno gradito. La Cei ha confermato la scorsa settimana di stare su un fronte opposto e il leader del Family day, Gandolfini, le ha promesso vendetta in occasione del referendum costituzionale del prossimo ottobre. Una promessa che ha tutti i crismi della sfida. ""So bene che è una minaccia. Vorrebbero portare tutti i cattolici a votare no. Ma vediamo con chi sta davvero il mondo cattolico al referendum. Noi andremo in tutte le parrocchie a spiegare le ragioni della riforma. Ho grande rispetto, ma l'idea che qualcuno mi possa fermare con una minaccia... se vogliono trasformare il referendum in un giudizio universale sul mio esecutivo, bene. Affronteremo questo giudizio"". A contestare, però, ci sono anche i rappresentanti dei gay. Aver rinunciato alla stepchild adoption non li ha certo indotti ad apprezzare questo nuovo testo. ""Eppure sono sicuro che anche quelli che adesso protestano, alla fine riconosceranno che si è fatto un passo avanti importante. Anzi, si tratta di un passo storico per l'Italia. La verità è che l'immobilismo in questo Paese è finito. Ora si fanno le riforme. E anche questa è una riforma""."
"Robert Armstrong del Mit: ""Siamo vicini al solare economico""","""Abbiamo due sfide davanti a noi: de-carbonizzare il sistema energetico e, allo stesso tempo, far fronte a una domanda globale di energia che al 2050 raddoppierà a causa della crescita demografica ed economica della popolazione"". Parola di Robert Armstrong, direttore del MIT Energy Initiative, l'iniziativa creata dal Massachusetts Institute of Technology per contribuire a rendere più sostenibile il sistema mondiale e alla quale Eni aderisce dal 2008 come membro fondatore, sostenendo numerose ricerche. Qual è il significato di questa partnership? ""Fin dalla sua creazione il MIT Energy Initiative ha come obiettivo la stretta collaborazione con l'industria dell'energia. Siamo convinti che questo legame permetta alla ricerca di avere accesso all'expertise delle aziende e alle tecnologie sviluppate di trovare applicazione commerciale su larga scala. Quella con Eni è una collaborazione coinvolgente con uno scambio continuo di esperienze e competenze. In questi anni abbiamo ricevuto oltre 250 visite da dipendenti dell'azienda e 40 professori del MIT sono stati coinvolti in vari progetti di ricerca"". Quali sono le principali linee di ricerca? ""Nel campo degli idrocarburi studiamo tecnologie di aumento del fattore di recupero del greggio. In particolare l'impiego di nanoemulsioni: dispersioni piccolissime di acqua in olio che aiutano a catturare più petrolio dai giacimenti in uso. Un'applicazione che servirebbe anche a minimizzare l'impatto ambientale delle operazioni di estrazione"". Mentre nell'ambito delle rinnovabili? ""Abbiamo creato il Solar Frontiers Center per condurre ricerche su materiali per lo sfruttamento del solare. Un obiettivo è andare oltre il silicio come tecnologia fotovoltaica e sostituirlo con materiali organici. Puntiamo alla creazione di una nuova generazione di celle fotovoltaiche più economiche di quelle attuali e, quindi, adatte in particolare allo sviluppo del solare anche in Africa, dove il potenziale di quest'energia rinnovabile è enorme"". Quando sarà realtà il fotovoltaico a basso costo? ""Materiali fotovoltaici avanzati potrebbero arrivare alla fase di scaleup entro il 2040. Stiamo già facendo studi di fattibilità in Egitto e in Africa sub-sahariana"". La vostra ricerca guarda anche al solare a concentrazione. Che prospettive concrete intravede qui? ""Sinora il limite di questa tecnologia era il suo alto costo d'investimento. Così ci siamo concentrati sulla progettazione di un prototipo di ricevitore parabolico economico e siamo riusciti a ridurre molto i costi. Se questo risparmio potrà essere confermato su scala commerciale, si farà strada una distribuzione sostenibile del solare a concentrazione, con centrali potenti come quelle nucleari ma che sfruttano una risorsa gratuita""."
"Ravenna, volante della Polizia finisce fuori strada. Muoiono due agenti","Due poliziotti della Questura di Ravenna, un uomo e una donna, sono morti in seguito a un incidente stradale accaduto a Lido Adriano, sul litorale ravennate, attorno alla mezzanotte di sabato Secondo quanto finora ricostruito, i due, che in quel momento si stavano recando con la volante in un camping rivierasco per sedare una lite, all'uscita di una curva, per cause ancora al vaglio, sono finiti contro uno degli alberi che costeggia la strada morendo sul colpo. Sul posto, oltre agli operatori del 118, sono intervenuti Polizia di Stato, Polizia municipale e Carabinieri."
"Immigrati, la lettera di Odevaine a Palazzo Chigi per chiedere ""pianificazione""","ROMA - Il trasformista Luca Odevaine, con la sodale Rossana Calistri - entrambi arrestati nell'operazione Mafia capitale - , dovevano procurarsi lavoro, commesse: nel loro campo significa migranti sbarcati a Lampedusa e in tutta la Sicilia meridionale. Così lui, presidente della Fondazione integra/Azione oggi in carcere per corruzione e associazione mafiosa, lei direttrice della stessa fondazione oggi ai domiciliari per rivelazione di segreto e turbativa d'asta, si permettevano di scrivere - il 18 settembre scorso, piena stagione di sbarchi - al presidente del Consiglio. Questo: ""Da molti anni ci poniamo domande su quali possano essere le azioni necessarie per affrontare quella che l'Osservatore Romano ha definito, in questa terribile estate del 2014, una ecatombe senza fine. Le missioni come "" Frontex"" e ""Mare Nostrum "" non hanno dato i risultati sperati, il Mediterraneo ha rubato molte generazioni arabe e africane. Lei, presidente, rappresenta un partito che ha a cuore le sorti dell'umanità, persone che credono nei valori dell'integrazione, dell'accoglienza. Tutti sappiamo da dove nasce la povertà e quanto l'economia mondiale abbia creato popoli di cittadini e popoli di ""non - uomini"""". Dopo le considerazione di alta economia e sui sentimenti collettivi, Odevaine e la Calistri arrivano al pratico. Lodano l'iniziativa che ha portato da 3.000 a 20.000 ""i posti destinati allo Sprar"", che poi è il sistema di protezione per richiedenti asilo che altrove, a Castelnuovo di Porto in provincia di Roma, Salvatore Buzzi sta spingendo a colpi di tangenti. Quindi, allungano le mani sull'esodo biblico prossimo venturo: ""Tutto ciò, presidente Renzi, potrebbe funzionare in tempi di pace, con flussi migratori controllabili"", sottolineano. ""Oggi la situazione non è tale da poter pianificare accoglienza e integrazione in modo razionale. I numeri di questa emergenza stravolgono qualsiasi possibilità di pianificazione. E' fondamentale trovare una sintesi tra emergenza e pianificazione"". Emergenza e pianificazione, il cuore degli affari degli uomini della neocupola romana. ""Per fare ciò"", segnalano, ""è indispensabile che ognuno faccia la propria parte: le Regioni adeguando le strutture sanitarie, gli enti locali affrontando le politiche sociali, che l'impatto numerico di migranti sul territorio stressano profondamente rischiando di creare sempre di più conflitti sociali insanabili, le forze politiche, il Terzo settore. Nessuno si può chiamare fuori"". Il capolavoro di Odevaine-Calistri arriva quando scrivono: ""Al governo spetta la responsabilità di sostenere in maniera strutturale il piano immigrazione. Prima di tutto potenziando e agevolando il lavoro delle commissioni per il riconoscimento dello status di rifugiato"". In un'intercettazione Odevaine rivelerà: ""Presidente della commissione del Viminale sono io... La gara è finita"". Ecco, da una parte l'ex capo di gabinetto di Walter Veltroni chiede impostazioni politiche al massimo livello (il premier) sul grande caos immigrazione - ""potenziate le commissioni"" - e dall'altra il cinico burocrate spende tutte le forze e le conoscenze nel suo portafoglio per presiedere le commissioni e prendersi direttamente l'affare immigrati: ""Dobbiamo portare il nuovo centro profughi per gli immigrati a Piazza Armerina, a Enna"", ancora al telefono, ""dobbiamo convincere il sottosegretario Manzione, l'ho detto pure a Walter"". La circostanza è stata già smentita nei giorni scorsi da Veltroni: ""Non so di che cosa parli, mai conosciuto Manzione"". Nella lettera a Renzi scrivono Odevaine e la Calistri: ""Senza interventi strutturali continueremo a contare i morti in mare e a intasare città grandi e piccole di centri di accoglienza ai limiti del decente e a creare conflitti sociali non degni della tradizione storica e politica di un paese di migranti come il nostro"". Meglio affidarsi ai centri rifugiati della cupola."
Non sono più i terribili cosacchi eppure fanno ancora tanta paura,"Non venivano dalle piane intorno ad Astana i cosacchi che avrebbero voluto vedere i loro cavalli abbeverarsi alle fontane di San Pietro: quelli vivevano molto più a ovest, guerrieri nomadi temuti da polacchi e russi, che li ebbero via via come alleati oppure nemici. I kazaki del Kazakistan sono il risultato di un melting pot di popoli migrati dall'Asia interna oppure qui deportati da zar e comunisti. I due migliori kazaki del tennis hanno invece - pare - antenati propriamente cosacchi. Sono originari della regione russa di Volgograd, antico insediamento dei cavalieri di Razin e Pugaciov: Michail Kukushkin, 27 anni, è numero 58 del ranking ATP ed ha raggiunto in gennaio la finale a Sidney; Andrej Golubev, anch'egli 27 anni, è ora ATP 91 ma è stato 33 nel 2010. Entrambi hanno scelto di diventare cittadini di uno dei paesi che Amnesty International osserva più da vicino, convinti dai petrodollari della federazione tennistica kazaka finanziata dal presidentissimo Nursultan Nazarbaev. Che, atteso oggi in tribuna, ha fatto scattare servizi di sicurezza mai visti per una Davis: il National Tennis Center bonificato centimetro per centimetro, chiunque dovesse entrare perquisito e controllato nemmeno dovesse salire su un volo diretto a Tel Aviv. Nella gelida capitale (-9 alle 6 del pomeriggio) Mikhail Kukushkin ha azzerato in tre set (7-6 6-1 6-2) Simone Bolelli nella partita di apertura del quarto di finale del World Group di Davis. Il bolognese, in abbagliante completo tricolore firmato Hydrogen, ci ha creduto solo per un set, quando ha inseguito, recuperato il break di apertura sul 4-3 a sfavore e sprecato poi due occasioni di chiudere nel tie break. Troppo poco se hai davanti Kukushkin, che ha un rovescio tuttofare ed è tecnicamente nelle condizioni migliori quando affronta qualcuno dal gioco piatto e di spinta su cui è comodo appoggiarsi. Nel primo set Simone ha tenuto per ritmo, intensità e geometria del gioco. Non avendo trasformato i due match ball (nel tie break conduceva 6-4, è finita 6-8), ha però totalmente perso fiducia e concentrazione. Da quel momento è cambiato tutto: il russo-kazako ha trovato sempre più profondità nei colpi e insistito molto sul rovescio dell'avversario, individuato presto come il punto debole. Anche il servizio - una delle armi migliori di Bolelli, come certificato dal recente successo su Milos Raonic - dopo il primo set non è stato più all'altezza. Onestamente, rispetto a quanto mostrato negli ultimi mesi la prova di Simone m'è sembrata qualcosa di più di un passo falso. Di che razza di avversari fossero i kazaki lo sanno per diretta esperienza i belgi e gli svizzeri, messi a dura prova recentemente da Golubev e Kukushkin. Barazzutti ha studiato ogni minuto di quei match di Davis, decidendo alla fine di schierare Bolelli anziché Fognini che pure sta tornando in eccellente forma. Dopo la sconfitta di Simone, sicuramente il capitano ha temuto una nuova piccola Waterloo tattica come a Genova in FedCup. Per sua e nostra fortuna, ha rimediato Seppi opposto all'italo-russo-kazako Golubev, cresciuto tennisticamente a Bra in provincia di Cuneo tanto da aver fatto il testimonial della locale Cassa di Risparmio: insistendo un po', Andrej sarebbe stato un giocatore a disposizione di Barazzutti. I due si sono incrociati negli spogliatoi di decine di tornei ATP ma fino ad oggi non s'erano incredibilmente mai confrontati in campo. Cresciuti come terraioli, sono comunque a proprio agio sul veloce. Il suditirolese è al top della carriera, come dimostrano la vittoria (6-4 7-6 4-6 7-6) su Roger Federer a Melbourne nei sedicesimi di finale degli Australian Open, la battaglia persa per un soffio al turno successivo con Nick Kyrgios e, poche settimane fa, la sfortunata finale di Zagabria contro Guillermo Garcia Lopez. Oggi Andreas ha giocato i primi due set in sicurezza e senza correre rischi inutili, approfittando dell'evidente difficoltà dell'avversario a entrare in partita. Il terzo set ha visto invece Golubev riprendersi, costringere Seppi a faticare per non perdere il contatto e far suo rocambolescamente il tie break in un faccia a faccia sotto rete. È stata la certezza di disporre di un servizio di primissimo livello a dare all'azzurro la tranquillità necessaria a superare la delusione del set appena perso. Al sesto game ha strappato il servizio a Golubev, incappato in un doppio fallo nel momento per lui più delicato. Avanti 5-2, Andreas ha avuto quattro match point, ne ha buttati tre ma alla fine s'è preso il risultato. Domani lui riposerà, saranno Simone e Fabio a tentare di conquistare in doppio un punto forse decisivo. Twitter @claudiogiua"
"Iscrizioni a scuola, l'irrefrenabile corsa dei licei","Nella scuola superiore i licei mantengono il primo posto e sono in costante aumento. Da cinque anni ormai i licei vengono scelti da oltre un ragazzo su due. E anche per il prossimo anno si conferma il trend: il 55,4% degli studenti debutterà al classico, allo scientifico o al linguistico contro il 55,3% dello scorso anno. Crescono i tecnici, calano invece lievemente i professionali. Le iscrizioni si concludono alle otto di questa sera e in tempo reale il Miur ha pubblicato i primi dati sull'andamento. Gli istituti tecnici passano dal 30,7% delle preferenze dello scorso anno al 31% del 2019/2020. I professionali, scelti dal 13,6% dei ragazzi rispetto al 14% dello scorso anno, vivono la crisi maggiore . Classico al top . Anche quest’anno, spiega in una nota il Miur, continua a crescere la percentuale di iscritti al liceo classico: sono il 6,8%, rispetto al 6,7% dell’anno scorso. Lo scientifico (tra indirizzo tradizionale, opzione scienze applicate e sezione Sportivo) si conferma in testa alle preferenze: lo ha scelto il 25,5% degli studenti, con una leggera flessione dello 0,1% rispetto allo scorso anno. Guardando nel dettaglio, si registra una lieve flessione dell’indirizzo tradizionale (passato dal 15,6% dello scorso anno al 15,4% delle scelte del prossimo anno scolastico), cresce la percentuale di chi sceglie l’opzione Scienze applicate, l'indirizzo dove l'informatica ha sostituito il latino: è l’8,4% quest’anno, era l’8,2% un anno fa. L’opzione del liceo Sportivo passa dall’1,8% del 2018/2019 all’1,7% del 2019/2020. Restano stabili al 9,3% le preferenze per il liceo linguistico e allo 0,5% quelle per il liceo europeo/internazionale. Si registra invece un leggero calo per l’artistico (dal 4,1% dell’anno scorso al 4%). Prosegue la crescita del liceo delle Scienze umane, lo ha scelto l’8,3% dei ragazzi rispetto all’8,2% dell’anno scorso, e dei licei musicali e coreutici, passati dallo 0,9% degli ultimi tre anni all’1% del 2019/2020. Uno studente su tre al tecnico . Il 31% (erano il 30,7% un anno fa) dei ragazzi ora in terza media ha scelto un istituto tecnico. Il settore Economico è stabile all’11,4%; il settore Tecnologico, con i suoi indirizzi, continua ad attrarre maggiormente, con il 19,6% delle scelte (registrava il 19,3% nel 2018/2019). Gli Istituti professionali, scelti dal 13,6% degli studenti, registrano un lieve calo rispetto al 14% del 2018/2019. Licei vincitori nel Lazio . Anche quest’anno il Lazio si conferma la regione con la maggiore percentuale di iscritti ai Licei, con il 68,6%. Seguono Abruzzo (61,2%), Campania (59,1%), Sardegna e Umbria (rispettivamente 58,5%), Sicilia (58,2%). Il Veneto si conferma la regione con meno ragazzi che scelgono gli indirizzi liceali (45,7%) e la prima nella scelta dei Tecnici (40%). Negli istituti tecnici seguono Emilia Romagna (37,2%) e Friuli Venezia Giulia (36,5%). La regione con la più alta percentuale di iscritti negli Istituti professionali è la Basilicata (16,8%), seguita da Campania (16%) ed Emilia Romagna (15,8%)."
"Emirati, una Ong denuncia: ""La principessa Latifa torturata e imbottita di farmaci""","LONDRA . ""Sembra che Robinson reciti quasi alla lettera la sceneggiatura di Dubai"". E' la denuncia che arriva da Londra, da 'Detained in Dubai'. La Ceo Radha Stirling accusa l'ex Alto Commissario Onu irlandese per i diritti umani di mentire sulle reali condizioni della sceicca Latifa bint Mohammed al-Maktoum , figlia dell'emiro di Dubai e vice presidente e primo ministro degli Emirati, Mohammad bin Rashid Al Maktoum . #MaryRobinson remarks conspicuously conform to the official narrative of the government, and fail to address the most crucial issues in the Latifa case, her allegations of torture, abuse, ongoing detention, forced medication & her abduction from US flagged yacht at sea. — Radha Stirling - CEO @detainedindubai (@RadhaStirling) 28 dicembre 2018 Mary Robinson è stata fotografata accanto alla giovane , che aveva fatto parlare di sé per aver tentato la fuga dall'emirato all'inizio di quest'anno, a dimostrazione che il rientro è stato volontario e la ragazza è in ottima salute. In occasione dell'incontro, avvenuto a metà dicembre, l'ex funzionaria dell'Onu aveva parlato della principessa come una giovane ""vulnerabile"" con ""una situazione medica seria"" sottoposta a cure psichiatriche. Latifa ""ora si rammarica"" di aver pianificato la fuga, aveva sostenuto. Secondo un recente documentario della Bbc , Latifa aveva preparato per sette anni la sua fuga dalla 'prigione dorata' dell'emirato, ma all'ultimo, quando ormai si trovava già in barca al largo della costa indiana, era stata bloccata da uomini armati mandati dal padre e riportata a Dubai, senza dare più notizie di sé. Nel video pubblicato prima della sua partenza, la sceicca denunciava i maltrattamenti subiti dal padre: ""Se state guardando questo video non è una cosa bella, o sono morta o sono in una situazione molto, molto brutta"", diceva nel filmato."
"Se lei dice no, c'è chi pensa sia un ""forse""","«Quando una donna dice “forse”, sta dicendo “sì”; quando dice “no”, sta dicendo “forse”». Per quanto inverosimile possa sembrare, la vecchia massima è stata ripetuta anche di recente, assieme alle altre che dicono la stessa cosa ma in modo greve sino all’osceno e senza alcuno sforzo di arguzia. Faceva parte di un repertorio di spiritosaggini blandamente sessiste, vignette su donne corpulente che fanno shopping e mariti che tengono la segretaria in braccio. Stereotipi, come l’insopportabilità delle suocere o l’avarizia dei liguri. Una sorpresa che la cultura di massa ci ha riservato è che questi stereotipi, come molti altri, ne sono usciti non morti e sepolti ma, anzi, rinforzati. Circolano “viralmente” video come quelli con parcheggi goffi di automobiliste, sciocchezze che certo non fanno grosso danno ma ci confermano che non abbiamo smesso di pensare che «le donne non hanno senso dell’orientamento» e «gli uomini non sanno tenere in ordine la casa». Poco male, se non fosse che quanto è affermato dalla massima cade nel deserto dell’educazione sessuale che ragazzi e ragazze ricevono. Se non c’è una madre o, meglio, un padre che confermi a un adolescente che quando una ragazza dice “no” vuol dire “no”, come si comporterà il ragazzo nelle sue prime esperienze? Genitori ed educatori non parlano: a far da modello resta il porno, in cui ogni femmina è sempre disponibile, e restano le tradizionali dicerie diffuse tra le combriccole e le consulenze compiaciute dei ragazzi alfa, quelli “che ci sanno fare”. Prima di capire che si tratta di bubbole e, nel caso del porno, di convenzioni di genere e non certo di realismo, quanto tempo passerà e quanti incidenti succederanno? Forse la prima ragazza di cui prenderà il no come un forse o il forse come un sì gli tirerà uno schiaffo, ma quelle sono fortune. Forse, se proprio innamorata, lei addirittura troverà il coraggio prima e poi la pazienza di spiegargli a parole come si sta al mondo: una fortuna ancora maggiore. O forse l’educazione ricevuta negli altri campi farà intuire al ragazzo che avere una tempesta ormonale in corso non è un argomento e che la schermaglia amorosa, e persino il petting (oggigiorno detto: «limone duro»), possono trasformarsi (e in ogni momento) in un no, che per lui deve essere un muro invalicabile. Troppi «forse», per lasciare tutto al caso e non cercare il modo di insegnare che uomini non si nasce, si diventa."
"Copyright, i giudici danno ragione a Soundreef: ""La Siae non ha il monopolio""","UNA PICCOLA startup contro un colosso vecchio di oltre un secolo. Appoggiato da tutti, o quasi, i pezzi grossi tricolori della canzone. I ragazzi di Soundreef , italiani con base a Londra, sapevano che non sarebbe stato facile. Che gli ostacoli da superare sarebbero stati anche normativi, oltre che economici. A rivoluzionare il modo in cui vengono raccolti e distribuiti i diritti d'autore sulla musica però, da decenni monopolio esclusivo della Siae e dei suoi omologhi stranieri, ci stanno provando lo stesso. E proprio oggi il Tribunale di Milano, diritto europeo alla mano, ha confermato che ne hanno pieno titolo: ""Non sembra possibile affermare che la musica gestita da Soundreef in Italia, in centri commerciali e simili, debba obbligatoriamente essere affidata all'intermediazione della Siae"". Via libera alla concorrenza, dunque. Davide D'Atri, 35 anni, e Francesco Danieli, 33, sono partiti proprio da lì, dai negozi: ""Dove i brani degli artisti emergenti vanno più dei tormentoni del momento, che distraggono il cliente"", spiega D'Atri. Ad oggi hanno raccolto l'adesione di oltre 30mila cantanti indipendenti, specie in Inghilterra e negli Stati Uniti, per cui raccolgono i diritti in punti vendita di 15 Paesi, dall'Inghilterra alla Nuova Zelanda. Un giro d'affari che cresce veloce anche in Italia, tre anni appena dopo la fondazione. Anche perché con il suo meccanismo di ripartizione delle royalty, intricato e oscuro, Siae tende a favorire i nomi più affermati. Soundreef invece, grazie al suo database tutto digitale, non ripartisce il dovuto su base statistica ma per intero su base analitica: ogni passaggio della canzone è monitorato e registrato, e genera un guadagno per l'artista. A inizio anno però è partita una causa nei confronti della startup londinese, che finora ha raccolto dagli investitori circa un milione di euro. Una cantautrice e la radio Ros & Ros, specializzata nella creazione di playlist per i centri commerciali, hanno chiesto al tribunale di bloccare l'attività di Soundreef. L'articolo 108 della normativa sul diritto d'autore, sostenevano, attribuisce alla Siae un mandato esclusivo per la gestione dei diritti. Una legge scritta nel 1941, che il tribunale di Milano con la sentenza di appello pubblicata oggi ha stabilito essere superata dalle norme europee sulla libera circolazione dei servizi. Bel paradosso, come sottolinea D'Atri: ""Siamo stati tutelati in quanto inglesi, se avessimo avuto sede commerciale in Italia sarebbe stato più difficile spuntarla"". Di certo, come sottolinea anche l'avvocato Guido Scorza, il legale che ha difeso la società, un passo avanti per chi ritiene si dovrebbe lasciare liberi gli artisti di decidere a quale collecting agency affidarsi. Un colpo al regime consolidato di monopolio della Siae che arriva, non è raro, proprio da una giovane azienda tecnologica: ""I cantanti devono poter spacchettare la gestione dei diritti sulla propria opera, affidandone la gestione a agenzie diverse a seconda del mezzo - spiega D'Atri - che sia internet, la radio o la performance dal vivo"". Da inizio anno Soundreef sta sperimentando in alcuni Paesi, Italia compresa, la raccolta delle royalty per eventi live. E fa della rapidità di pagamenti uno dei propri punti di forza: ""Il rendiconto arriva dopo sette giorni - continua il fondatore della startup - il pagamento dopo 90 giorni, mentre con la Siae ci vogliono dai dodici ai sedici mesi"". Ora Soundreef può concentrarsi sullo sviluppo degli affari. Il fatturato, un milione e mezzo lo scorso anno, dovrebbe moltiplicarsi nel corso del 2014. Ed è probabile, dice D'Atri, la chiusura a breve di un nuovo round di finanziamento. Come probabili sono nuove battaglie legali, in Italia e all'estero. Il giovane imprenditore però si dice tranquillo: ""Siamo preparati ad affrontarle, perché abbiamo studiato questo mercato per dieci anni prima di fondare l'impresa e sappiamo che la legge è dalla nostra parte"". @filipposantelli"
"Dalla California al Canada, nuova corsa all'oro sulle orme di Jack London","Era il 16 agosto del 1896, quando l'americano George Washington Carmack, insieme a due amici pellerossa, pescò una pepita d'oro nel Rabbit Creek, un affluente del fiume Klondike, nel territorio canadese dello Yukon vicino al confine con l'Alaska. Da quel momento iniziò la corsa all'oro, consacrata più volte nell'immaginario letterario e cinematografico, consegnandoci il mito dell'uomo che sfida la natura estrema alla ricerca di un riscatto personale e sociale. Il mito letterario inizia con Jack London, il famoso scrittore di San Francisco che, nel 1897, per potersi pagare gli studi universitari, si lascia contagiare dalla ""febbre dell'oro"" e parte per la caccia alle pepite. Arriva stremato e febbricitante a Dawson City, nell'estremo nord del Canada, dove vive sei mesi in una capanna insieme ad altri minatori. Il suo oro non saranno le pepite, ma racconti di vagabondi, minatori, cercatori di fortuna, approfittatori, tutti appuntanti sui fogli improvvisati, che successivamente diventeranno due celebri romanzi: ""Zanna Bianca"" e ""Il richiamo della foresta"". Nei fiumi del Canada e della California alla ricerca dell'oro Sulle orme di Jack London, da San Francisco a Dawson City, dalla West Coast al confine con l'Alaska, inizia il viaggio di Renato Zacchia, fotografo catanese da oltre 20 anni a New York, che insieme a Daniele Protti, ex direttore dell'Europeo, ha ripercorso le vie dei cercatori d'oro per fotografare un paesaggio naturale ed umano intenso, una natura maestosa e impervia allo stesso tempo. Tredicimila chilometri in due settimane sulle orme di Jack London, a caccia degli ultimi cercatori d'oro. Dalle highways americane della California allo stato di Washigton, passando per l'Oregon. Per poi arrivare in Canada, nello Yukon e Klondike dove il paesaggio muta gradualmente: foreste, montagne innevate si alternano a sentieri rocciosi e strade sterrate con l'asfalto che si trasforma in una nuvola di polvere. Mandrie di bisonti, drappelli di caribou e cervi sbucano all'improvviso dalle fitte foreste; alberi ridotti a scheletro, per colpa di un coleottero, disegnano una macchia che da verde diventa rossa. Convogli ferroviari interminabili sembrano annodarsi tra le curve delle montagne. Per miglia e miglia Zacchia, fotografo ufficiale della Ferrari prima e oggi della Maserati, immortala il silenzio della natura dove la presenza dell'uomo diventa piccola, a volte inesistente. Nella strada verso Dawson City, meta finale della caccia all'oro, non rimangono che chiese sventrate, auto abbandonate e arrugginite, buchi enormi e capanne dei minatori in bilico. La stessa città contava a fine ottocento trentamila cercatori d'oro arrivati dagli Stati Uniti (e non solo), mentre oggi i suoi residenti fissi sono meno di duemila. Alcuni siti minerari del passato sono diventati destinazioni turistiche, mentre c'è chi, ancora oggi, nel silenzio e nella fatica, ritenta la fortuna alla ricerca dell'oro rimasto. Come le cento famiglie che vivono nello Yukon e che gestiscono le miniere dove il pur sempre prezioso metallo viene estratto dai depositi alluvionali per dilavamento, rimuovendolo dalla ghiaia con l'acqua. L'epopea di ieri e la caccia degli ultimi cercatori d'oro sono dunque diventati un libro fotografico, quasi una sorta di ""Quaderni on the road"" dove le immagini di Zacchia, evocative e suggestive, sono accompagnate dalle parole di Protti intrecciando letteratura, cinema, migrazioni e storia."
"""Girl Rising"", un film contro la discriminazione femminile","Il futuro è nei giovani. Anzi, nelle giovani. Per questo è nata ""Girl Rising"", una campagna internazionale per favorire il diritto all'istruzione di milioni di bambine e ragazze troppo spesso discriminate nel mondo, anche nel XXI secolo. Obiettivo della missione: sottolineare l'importanza del potenziale femminile per il futuro del pianeta. Perché la semplice istruzione di bambine e ragazze può abbattere la povertà nello spazio di una sola generazione. Nell'ambito dell'iniziativa, in collaborazione con USAid e finanziata tra gli altri da Intel (che ogni anno investe più di 100 milioni di dollari in tutto il mondo grazie a programmi come il ""Global Girls and Women Initiative"" capeggiato da Suzanne Fallender), Cnn Films e altri sponsor, è stato girato il film-documentario Girl Rising . Una pellicola per sensibilizzare i cittadini sulle discriminazioni che subiscono le ragazze in ogni angolo nel mondo, più spesso dei coetanei maschi: matrimoni forzati, violenze sessiste, schiavismo domestico e sessuale. Il film, disponibile in dvd e per proiezioni in ogni parte del mondo su richiesta ( maggiori informazioni qui ), racconta nove storie di ragazze che ce l'hanno fatta grazie all'istruzione. Girl Rising, un film contro la discriminazione femminile. Il fondo Girl Rising ha già raccolto dalla pellicola oltre 2 milioni di dollari per programmi di recupero di giovani sfortunate (ammontano a 6 milioni, invece, le donazioni complessive ricevute). Il 30 per cento di ogni introito del film, già visto da decine di spettatori nel mondo, va direttamente a questo fondo che supporta ong come ""A New Day Cambodia"", ""CARE"", ""Partners in Health"", ""Plan International USA"", ""Room to Read"". Il restante 70 per cento copre i costi di produzione e distribuzione del documentario e, soprattutto, potenzia la ""Girl Rising Campaign"". Come ha analizzato Intel in varie indagini, quando donne e bambine ricevono un'istruzione adeguata diventano potenti catalizzatori di progresso globale e di crescita economica. Basta un anno in più di istruzione primaria per incrementare i loro futuri salari tra il 10 e il 20 per cento, mentre un anno in più di scuola secondaria aggiunge un ulteriore 15-20 per cento. Secondo recenti ricerche, le donne scolarizzate reinvestono gran parte del reddito nelle loro famiglie, a dimostrazione del fatto che l'impatto di una bambina o di una ragazza scolarizzata può essere esponenziale e di vasta portata. Perché le donne possono trasformare radicalmente la società. In meglio."
"Libia, per l'Italia è questo il momento giusto per incidere","ROMA - L'instabilità impedisce qualsiasi azione umanitaria. Decine di migliaia di nuovi profughi sono in arrivo nei prossimi mesi dalla Libia. La frammentazione clanica e di gruppi di potere economico e criminale che domina il paese, la crescente destabilizzazione, la generale insicurezza e la minaccia terroristica impediscono qualsiasi azione umanitaria nel paese per garantire soccorso e protezione ai più vulnerabili e ai richiedenti asilo, insieme alla lotta contro i trafficanti di esseri umani. Occorre quindi continuare ad adoperarsi perché non si ripetano le tragedie nel mare, soccorrendo le persone prima di raccoglierle senza vita. Certa politica può pure continuare a gridare che occorre impedire le partenze in mare ma deve al contempo e con senso di responsabilità avere l'onestà di riconoscere che ciò non sarà possibile finché la Libia non riuscirà a stabilizzarsi con un cessate i fuoco e un governo di unità nazionale riconosciuto dalla comunità internazionale, su cui potere investire e con cui poter definire piani di aiuto e di cooperazione efficaci e di lunga durata. La Somalia insegna . Finché rimangono due governi e due parlamenti in contrapposizione, affiancati da milizie più o meno organizzate ma ben armate, e finché potentati territoriali controllano aree e città lungo la costa, difendendo i propri traffici da qualsiasi ingerenza esterna, non è pensabile alcun intervento armato sul territorio libico. Le esperienze dei due decenni passati - in particolare quella della Somalia che molto assomiglia alla situazione libica - con i molti insuccessi delle missioni militari internazionali ""di pacificazione"" o ""umanitarie"" o ""per portare la democrazia"", debbono pur insegnare qualcosa ai decisori politici. Senza l'intervento armato Iraqi Freedom nel 2003 e l'insensata gestione politica dell'Iraq ""liberato"", difficilmente sarebbe nato il cosiddetto Stato islamico con la carica di odio che lo anima. Un intervento armato di stabilizzazione, o anche solo contro il terrorismo, può avere probabilità di successo solo se avviene con l'accordo di tutte le principali parti in contrapposizione, interne e internazionali, come avvenuto in Libano nel 2006. Urgente una soluzione politica . Il ministro Gentiloni, al Summit dei ministri degli affari esteri del G7 + l'Ue, conclusosi mercoledì a Lubecca, è riuscito a trasmettere e a far percepire l'urgenza di una soluzione politica tra le parti libiche, attraverso il percorso negoziale condotto dall'Inviato Onu Bernardino Leon. Il vuoto politico attuale, con la permanente conflittualità, favorisce infatti i poteri criminali e la saldatura tra organizzazioni estremistiche e terroristiche, con conseguenze imprevedibili. Risolvere la crisi libica è prioritario ""anche per affrontare la catastrofe umanitaria dei migranti"", ha affermato il ministro, aggiungendo che ""l'ondata di flussi migratori e il pericolo di insediamenti terroristici non è un problema solo italiano"". L'impegno per salvare le vite e per accogliere chi fugge dalle guerre non può essere scaricato infatti sull'Italia: l'Ue e i singoli Stati membri devono sentirlo proprio, studiando anche forme legali di ingresso dai paesi in guerra o da quelli limitrofi, alternative ai barconi della morte e ai disumani traffici che li alimentano. L'impegno italiano. Il presidente del Consiglio Matteo Renzi si trova a Washington, ospite del presidente Barack Obama. Due giorni con gli occhi rivolti al mondo (sperando che questo sguardo oltre i confini diventi stabile nelle priorità politiche italiane). La crisi libica è uno dei temi al centro dell'incontro e all'Italia sarà molto probabilmente richiesto di assumere un ruolo di leadership per smuovere l'intera Europa e per rafforzare le alleanze con i paesi arabi interessati alla pacificazione dell'intero paese e alla lotta all'ISIS e al terrorismo, assicurando anche una presenza militare significativa quando questa sarà ritenuta legittima e necessaria. Tali impegni saranno probabilmente assunti. La leadership italiana va assicurata ora . Vi è un impegno però, a nostro avviso, che il presidente Renzi dovrebbe prendere subito, a livello politico e diplomatico, indipendentemente dalle richieste di Obama, nell'interesse del nostro Paese: quello di impegnare l'Italia ad esercitare ogni pressione a livello europeo e internazionale - qui sì con un ruolo di leadership - a sostegno del processo negoziale condotto con tenacia dall'Inviato Onu Leon, al fine di giungere, ad ogni costo e senza possibilità di insuccesso, ad un cessate il fuoco e ad un governo di unità nazionale. ""Non si è lontani"", afferma con ottimismo lo stesso Leon, ma questo processo va sostenuto ben più di quanto la comunità internazionale stia facendo. Il peso politico e la leadership dell'Italia vanno quindi assicurati ora. Occorrono programmi robusti a lungo termine. E' questo infatti il momento più importante (e meno costoso), che potrebbe aprire la porta ad iniziative internazionali di soccorso e protezione umanitaria, di contrasto ai traffici di esseri umani, di prima verifica delle richieste di protezione e di asilo, di aiuto alla stabilizzazione, di cooperazione, con programmi robusti e a lungo termine che rafforzino il nuovo governo e le nuove istituzioni, sostenendoli nella lotta alla criminalità e al terrorismo e nell'azione a favore della popolazione libica che ha il diritto di vivere in pace e nella prosperità, date anche le risorse del paese. E' adesso, negli esiti del negoziato in corso, che si decide il futuro della Libia e in parte il nostro stesso futuro. E' quindi adesso che l'Italia deve far sentire la propria voce e portare l'intera Ue e i paesi arabi coinvolti a sostenere il negoziato fino al suo successo. * Nino Sergi, consigliere politico, Link 2007"
Dopo 10 anni tetraplegico torna a muovere il braccio,"AFFERRA una tazza d'acqua, la porta alle labbra e beve da una cannuccia. I movimenti di Bill Kochevar sono lenti e misurati, ma bisogna anche pensare che l'uomo non muoveva il braccio destro e la mano da otto anni. C'è voluta un pò di pratica per raggiungere la tazza e afferrarla solo grazie al pensiero. L'eccezionale risultato ottenuto da Kochevar, paralizzato dalle spalle in giù dopo un incidente in bicicletta, ne fa secondo i ricercatori della Case Western Reserve University la prima persona al mondo tetraplegica a poter muovere di nuovo braccio e mano con l'aiuto di due device hi-tech impiantati temporaneamente nel suo corpo. Si tratta di un'interfaccia cervello-computer dotata di elettrodi fissata sul cranio dell'uomo, e di un sistema di stimolazione elettrica funzionale in grado di attivare braccio e mano, ricollegando il cervello del paziente ai muscoli paralizzati. Le immagini, registrate dagli scienziati autori dello studio su 'The Lancet', mostrano Kochevar che raccoglie forchettate di purè di patate da una ciotola e assapora ogni boccone. ""Per qualcuno che ha subito un incidente otto anni fa e non poteva muoversi, essere in grado di farlo anche solo un pò è impressionante"", dice Kochevar, 56 anni, di Cleveland. ""E' stato meglio di quanto pensassi"". Dopo 10 anni tetraplegico torna a muoversi a solo. L'uomo è il protagonista della ricerca guidata da Case Western Reserve University, Centro Fes (stimolazione elettrica funzionale) di Cleveland e University Hospitals Cleveland Medical Center. Un lavoro ""davvero rivoluzionario per la comunità di pazienti con lesioni del midollo spinale"", come sottolinea Bob Kirsch, investigatore principale e autore senior della ricerca. ""Questo - aggiunge - è un passo importante verso il recupero di una certa indipendenza"". ""Prendendo i segnali cerebrali generati quando Bill cerca di muoversi e usandoli per controllare la stimolazione di braccio e mano, il sistema ha permesso al paziente di svolgere funzioni importanti per lui"", interviene Bolu Ajiboye, assistente di ingegneria biomedica e autore principale dello studio. La ricerca su Kochevar fa parte del 'BrainGate2', uno studio clinico pilota condotto da un consorzio di centri che punta a valutare la sicurezza e fattibilità dell'impianto di un sistema con interfaccia cervello-computer in persone con paralisi. Altri studi all'interno di BrainGate2 hanno dimostrato che i pazienti paralizzati possono controllare con la mente un cursore sullo schermo di un computer o un braccio robotico. ""Ogni giorno la maggior parte di noi dà per scontato"" che saremo ""in grado di spostare qualsiasi parte del nostro corpo con precisione e controllo in molteplici direzioni"", riflette Benjamin Walter, direttore medico del programma di stimolazione cerebrale profonda dell'UH Cleveland Medical Center. ""Ripristinando la comunicazione tra cervello e corpo, speriamo di iniziare a restituire la speranza a milioni di individui paralizzati che un giorno saranno in grado di muoversi liberamente di nuovo"". Un team di chirurghi ha impiantato due array di elettrodi a 96 canali - ciascuno delle dimensioni di un'aspirina - nella corteccia motoria di Kochevar, sulla superficie del cervello. I segnali chiave venivano creati quando l'uomo immaginava il movimento di braccio e mano. L'interfaccia cervello-computer estraeva le informazioni dai segnali cerebrali, usandole per comandare il sistema di stimolazione elettrica. Per allenarsi a usare il device, Bill ha utilizzato la sua mente per muovere un braccio virtuale sullo schermo del computer. ""Era in grado di farlo in pochi minuti"", conclude Kirsch. ""Il codice era ancora nel suo cervello"". Dopo 4 mesi di allenamento, il team ha impiantato il dispositivo con 36 elettrodi che ha animato i muscoli di braccio e mano di Kochevar. Sono ancora necessari degli studi, ma dopo questi risultati la speranza è che il sistema restituisca una certa possibilità di movimento alle persone paralizzate."
"Crollo del ponte Morandi, la stampa estera critica il governo","Mentre l'Italia è in lutto per il collasso del ponte di Genova, sulla stampa estera si moltiplicano le critiche al governo: nel mirino le posizioni dei Cinque Stelle sulla politica delle infrastrutture e i commenti del ministro dell'Interno Matteo Salvini. ""Perché è accaduto?"", si interroga il settimanale britannico The Economist. ""Era vecchio, sottoposto a pesi esorbitanti, c'era un temporale, ma nessuno di questi fattori è la vera ragione del collasso."" Viene allora raccontata la teoria di Antonio Brencich, secondo cui il ponte era ""difettoso per natura"", costruito in modo del tutto ""inusuale"". Non mancano i riferimenti a uno degli altri due ponti costruiti da Riccardo Morandi, anch'esso collassato. ""Il governo italiano ha incolpato altri"", scrive il giornale, facendo riferimento alle dichiarazioni di Salvini secondo cui i limiti del budget europeo hanno impedito all'Italia di potenziare i progetti delle infrastrutture. Che vengono seccamente smentite: ""I dati suggeriscono che l'Italia forse ha speso troppo nel rappezzare le sue infrastrutture, e non a sufficienza nel costruirne di nuove"". Duro anche il giudizio riservato ai Cinque Stelle: ""Hanno energicamente opposto progetti per le infrastrutture"". Il sito Politico parte dal dramma di Genova per fare un'analisi di alcune delle ""debolezze"" chiave del partito Cinque Stelle: ""I cinque problemi dei Cinque Stelle"", è il titolo dell'articolo che punta il dito sulle questioni del budget e delle infrastrutture. ""In alcuni casi, Cinque Stelle e Lega sembrano distanti anni e luce, soprattutto quando si tratta di grandi progetti per le infrastrutture"". Una distanza divenuta ""esponenziale"" dopo il crollo del ponte, che secondo Politico ""costerà moltissimo"" ai Cinque Stelle. Il quotidiano francese Le Monde analizza le conseguenze politiche della tragedia e parla di ""Italia in ginocchio e Cinque Stelle in grande imbarazzo"", raccontando, quasi con ironia, la difficile ""ricerca del colpevole"" della strage: ""solo la ricerca del colpevole sembra mettere tutti d'accordo"", con riferimenti ai commenti di Di Maio e Salvini. Nel caso di quest'ultimo, viene definito ""offensivo"" e capace di ""trovare ancora una volta l'opportunità di rallegrarsi nel mezzo del dramma"", riferendosi al tweet del ministro sui migranti di Malta, pubblicato proprio il giorno del crollo del ponte. ""Imbarazzante perfino per i loro bassi standard, la banda di populisti che sta attualmente provando a governare l'Italia ha tentato di sfruttare il tragico collasso del ponte per fini politici"", è il commento dell'Independent, che continua ancora più aspramente: ""Matteo Salvini non ha perso tempo prima di accusare della perdita delle vite la tanto detestata Ue"", riferendosi alle dichiarazioni del ministro dell'Interno sulla Ue e i vincoli di spesa da essa imposti. Il giudizio è netto: ""Questo è, naturalmente, sbagliato. Ciò che è andato storto, tra le altre cose, è legato all'opposizione dei Cinque Stelle, con cui Salvini ha formato una coalizione, a progetti di rinforzo del ponte."" Conclusione dell'Independent: bisogna avere una ""vera faccia tosta"" per incolpare l'Ue."
Più sicurezza nell'email: big dell'hi-tech uniti per la causa,"GOOGLE, Microsoft, Yahoo, Comcast, LinkedIn e 1&1: questi i nomi dietro il protocollo SMTP Strict Transport Security, ideato congiuntamente dagli ingegneri di per migliorare la sicurezza del traffico email su Internet. SMTP Strict Transport Security permette ai provider di definire policy e regole per stabilire comunicazioni email codificate. Il protocollo è ancora in bozza, quindi aperto a modifiche e miglioramenti presso la Internet Engineering Task Force (IETF) della IEEE. Lo scorso anno Oracle sottopose una proposta simile chiamata DEEP (Deployable Enhanced Email Privacy). Ma di cosa si tratta? Il Simple Mail Transfer Protocol (SMTP), usato per trasferire messaggi email tra client email e server, così come tra un provider e un altro, è datato 1982 e non ha un'opzione di codifica. Per questa ragione nel 2002 fu aggiunta al protocollo un'estensione chiamata STARTTLS per includere il TLS (Transport Layer Security) su connessioni SMTP. Sfortunatamente, nel decennio seguente tale estensione non fu adottata su larga scala e il traffico email scambiato tra i server rimase ampiamente non codificato. Tale scenario è cambiato dopo il 2013, con lo scandalo Datagate relativo allo spionaggio delle comunicazioni da parte dell'agenzia di intelligence statunitense e quella britannica sollevato da Edward Snowden. Nel maggio 2014 Facebook ha eseguito un test riscontrando che il 58% delle email di notifica inviate ai propri utenti ogni giorno passava tramite una connessione codificata con STARTTLS. Ad agosto dello stesso anno il valore è salito al 95%. Secondo Google l'83% delle email inviate dagli utenti Gmail ad altri provider è codificata, ma solo il 69% delle email in entrata da altri provider è ricevuta tramite un canale codificato. Il problema è che, a differenza di HTTPS (HTTP Secure), STARTTLS permette quella che è nota come codifica opportunistica. Essa non convalida i certificati digitali presentati dai server di posta elettronica, ipotizzando che qualora l'identità di un server non si possa verificare, la crittografia del traffico è sufficiente. Questo significa che le connessioni STARTTLS sono vulnerabili ad attacchi detti ""man in the middle"", dove un hacker capace d'intercettare il traffico potrebbe presentare al mittente dell'email qualsiasi certificato, anche uno auto-firmato. Questo porterà ad accettare il certificato, consentendo di decifrare il traffico. Inoltre, le connessioni STARTTLS sono vulnerabili a cosiddetti attacchi encryption downgrade, dove la codifica è semplicemente rimossa. Il nuovo SMTP Strict Transport Security (SMTP STS) risolve entrambi i problemi. Dà ai provider i mezzi per informare i client collegati che TLS è disponibile e dovrebbe essere usato. Dice loro inoltre che il certificato presentato deve essere convalidato e che ciò dovrebbe accadere nel caso una connessione TLS non può essere negoziata in modo sicuro. Queste policy sono definite tramite speciali registri DNS aggiunti al domain name dell'email server. Il protocollo permette ai client di convalidare automaticamente queste policy e riferire eventuali problemi. I server possono anche dire ai client di mettere in cache le loro policy SMTP STS per un tempo specifico, al fine d'impedire agli attaccanti man in the middle di servire policy fraudolente quando tentano di connettersi."
"Migranti, la denuncia della nave Mare Jonio: ""Malta ritarda avviso di soccorso, non vuole che interveniamo""","Un avviso di soccorso diramato dalle autorità maltesi con 9 ore di ritardo, che ha messo in pericolo la vita di 30 migranti a bordo di un gommone, tra cui 8 donne e 6 bambini. È l'ultima denuncia di Mediterranea, la piattaforma sostenuta da una rete civica e da alcuni parlamentari di Sinistra Italiana che ha a disposizione la nave Mare Jonio, attualmente nelle acque Sar ( Search and Rescue ) della Libia e di Malta. Secondo l'equipaggio di Mare Jonio, che stanotte è stato impegnato nell'ennesima ""battaglia navale"" in quel pezzo di Mediterraneo divenuto acqua di nessuno, i maltesi hanno volutamente posticipato la diffusione di una segnalazione di avviso ai naviganti, per evitare di intervenire e per oscurare il passaggio del gommone nella Sar maltese anche a chi in quel tratto di mare si trovava. Come la Mare Jonio, appunto. Accuse pesanti quelle di Mediterranea che, mettendo in fila orari e flussi comunicativi, così ricostruisce i fatti di ieri notte. ""Alle ore 19.30 MaltaRadio (il Centro di coordinamento soccorsi di Malta, ndr) diramava un messaggio NavTex per segnalava un gommone in difficoltà con 30 persone a bordo, diretto a nord alla velocità di 5 nodi. Secondo le coordinate fornite, si trovava a più di 70 miglia a sud di Lamepdusa"". Il gommone è in piena zona Sar libica e quindi la diffusione dell'avviso di emergenza spetterebbe all'autorità libica, ma come al solito da Tripoli tacciono. A quel punto la Mare Jonio decide di cambiare rotta e di dirigersi verso il gommone, contattando nel frattempo MaltaRadio per comunicare la disponibilità a intervenire. Ma alle 21.40, dopo appena due ore e dieci minuti, da Malta arrivava una asciutta mail. ""Il caso è chiuso"". Passano altri trenta minuti, e da Malta spiegano che il gommone aveva raggiunto ""autonomamente"" le acque territoriali di Lampedusa, quindi non è più affare loro. rep Approfondimento A bordo della nave che sfida il blocco: “Saremo noi italiani ad aiutare chi fugge” dal nostro inviato MARCO MENSURATI A dar retta a questa sequela di messaggi - il Navtex delle 19.30 e poi la mail delle 21.40 - vorrebbe dire che il gommone ha messo il turbo e ha percorso 70 miglia in poco più di due ore. ""Come poteva trattarsi dello stesso natante che solo alle 19.30 è stato segnalato a circa 14 ore di navigazione dall'isola italiana?"", si chiedono sulla Mare Jonio. Di fronte a tale stranezza, la nave di Mediterranea contatta telefonicamente la centrale operativa del Centro di coordinamento e soccorso di Roma per avere informazioni. ""Ci hanno detto che l'avviso NavTex corrispondeva in realtà a una posizione segnalata sia a Malta sia a Roma non alle 19:30, ma alle 10:30 del mattino. Apparentemente, quindi, le autorità maltesi e quelle italiane non si erano coordinate tra loro nell'arco di quelle 9 ore e non avevano comunque diramato alcun avviso per l'intero lasso di tempo"". Un pericoloso disguido, o l'ennesimo episodio della ""battaglia navale""? Abbiamo contattato Nicola Fratoianni , deputato di Sinistra Italiana, che è a bordo della Mare Jonio: ""Con questo giochino - dichiara - si mette a rischio la vita delle persone. Farle rimanere 9 ore in più in mare perché si aspetta che il gommone passi da una zona Sar all'altra, significa trasformare il salvataggio in una partita a scacchi, dove ognuno cerca di scaricare sull'altro l'onere del soccorso e dell'accoglienza""."
"Ematologia, ricercatore italiano vince il ""Gilead International Scholar Award""","STOCCOLMA - Battere nel tempo la leucemia acuta studiando una proteina. E' questa la “missione” di Giovanni Roti, 41 anni, docente del Dipartimento di Medicina e Chirurgia dell'Università di Parma e responsabile del laboratorio di Ematologia Traslazionale e Chemogenomica. Un lavoro che lo ha portato a vincere il Gilead International Scholar Award 2018 che gli verrà consegnato oggi, 14 giugno, a Stoccolma dove si apre l'European Hematology Association Meeting , il congresso dell'associazione europea di ematologia. Obiettivo è quello di fare luce sul ruolo delle proteine kinasi ""atipiche” in questa malattia. “Sappiamo ancora molto poco sul ruolo di queste proteine nelle leucemie. Tuttavia, i risultati ottenuti in quest’ultimo anno di lavoro dal mio team ci hanno permesso di capire che sarebbero coinvolte nella leucemia linfoblastica di tipo T, che colpisce i bambini. Con questo finanziamento andremo avanti nella ricerca di terapie innovative capaci di bloccare questi targets”. Il polo di Parma è il primo centro italiano che riceve questo riconoscimento internazionale, 130.000 euro che serviranno a Roti per perfezionare i suoi studi. Da tempo questo ricercatore lavora utilizzando la chemogenomica, la tecnica che seleziona le molecole e le collega a marcatori genomici e biologici con l’obiettivo di identificare nuovi farmaci. Un metodo perfezionato negli Stati Uniti che Roti utilizza anche per combattere altre forme di leucemia. “Lavoro anche su un sottogruppo raro di leucemia acuta che coinvolge il gene Evi-1. E’ una forma molto aggressiva della patologia in cui la sopravvivenza è estremamente bassa – spiega Roti –. L’idea è quella di individuare farmaci che possano avere una funziona mirata ed essere in grado di riprogrammare il genoma della cellula in una direzione “non leucemica”. Roti è un ex cervello in fuga. Dopo una specializzazione a Perugia, dal 2007 al 2017 ha vissuto 10 anni a Boston, dove ha lavorato al Dana-Farber cancer institute Harvard medical school . Poi il ritorno quasi inaspettato nella sua città, Parma, grazie a un progetto dell’Airc, volto a favorire il rientro di giovani ricercatori con progetti innovativi. Cosa pensa della sua esperienza all’estero?: “Un’esperienza come la mia negli Stati Uniti può essere un’ottima possibilità ma questo non significa che il nostro paese non possa offrire grandi opportunità nel campo della ricerca. Credo comunque che un periodo all’estero sia prezioso per ampliare i propri orizzonti”."
"Siberia, l'ultimo degli Ostiachi: ""È la mia terra e non la abbandonerò""","MOSCA - Per lo sciamano Serghej Kechimov il lago Imlor, nella Siberia occidentale, è l'impronta lasciata sulla Terra dal dio supremo Num-torem, per la compagnia Surgutneftegas è una riserva da un milione di tonnellate di petrolio. Kechimov, 59 anni, è il ""guardiano"" del lago sacro e l'ultimo degli Ostiachi - etnia che lo venera da millenni - rimasto a difenderlo dal terzo produttore russo di greggio. Nel 2012, nonostante le proteste delle popolazioni indigene, Surgutneftegaz ha ottenuto il permesso di estrarre il petrolio scoperto nei fondali del lago nella regione di Khanti-Mansijsk che conta oltre la metà delle riserve di idrocarburi di tutta la Russia. Prima sono comparsi i pozzi. Quando il governo ha tolto all'area lo status di terra tribale, Surgutneftegaz ha costruito strade e persino dacie e cabine da caccia deviando fiumi e ruscelli, abbattendo alberi e contaminando il terreno. Solo nel 2014 ci sono state 2.538 fuoriuscite di petrolio. Man mano che il prezioso ecosistema naturale, loro fonte di sostentamento, veniva distrutto, i nativi si allontanavano accettando le offerte di risarcimento della compagnia: da moto delle nevi e generatori mobili di energia a 2.500 euro. Serghej Kechimov, 59 anni, il guardiano del lago sacro  Ma per Kechimov nessuna somma e nessun oggetto potrà mai essere abbastanza. Secondo la tradizione ostiaca, ogni clan ha un luogo sacro e ogni luogo sacro ha il suo ""guardiano"". Serghej è il ""guardiano"" del lago Imlor e non può abbandonarlo. La compagnia ha provato a sbarazzarsene accusandolo, con un pretesto, di aver minacciato di morte i propri dipendenti. In febbraio Kechimov è stato condannato ma, grazie a un'amnistia, gli è stata risparmiata la pena. Il processo non lo ha intimidito. Col crollo dei prezzi del petrolio, le attività di perforazione sono aumentate tanto che l'anno scorso la produzione nazionale ha raggiunto livelli record. E Kechimov, che prende sul serio il suo titolo di ""guardiano"", continua a protestare contro pozzi e scavatrici che disturbano gli spiriti del luogo come i suoi antenati negli Anni Trenta si ribellarono alla collettivizzazione sovietica, venendo però brutalmente repressi. Venerdì l'Onu ha inviato esperti a osservare quello che il governo regionale chiama ""sviluppo sostenibile delle minoranze indigene"". Ma, più che nel loro parere, Serghej spera nel tempo in cui Num-torem tornerà sulla Terra e la ripulirà mettendo fine al regno delle compagnie petrolifere."
"Siria, In fuga dalla Ghouta orientale fino all'ospedale sul fronte di guerra: la testimonianza di un medico","QALAAT AL MADIQ (Siria) - Si chiama Refaat Al Obed ed è il direttore medico della struttura sanitaria di Qalaat Al Madiq, a circa 280 chilometri a Nord di Damasco. Questa è la sua testimonianza dal principale presidio incaricato dello smistamento e del trattamento di pazienti, in una località conosciuta come “punto zero”, perché è dove i nuovi arrivati, in fuga dalla Ghouta orientale scendono dai bus che li hanno portati fin lì. Il medico descrive così la situazione: ""In meno di un mese, quasi 60.000 persone - per l'esattezza 59.260 sono stati gli arrivi registrati tra il 13 marzo e l’11 aprile nell’area di Qalaat Al Madiq - sono sfollate dalla Ghouta orientale verso il Nord Ovest della Siria. Molti di loro sono uomini, donne e bambini feriti o malati, tutti bisognosi di cure mediche. Medici Senza Frontiere (MSF) ha partecipato alla risposta medica di questa emergenza e supporta l'ospedale di Qalaat Al Madiq"". ""Siamo vicini alla linea del fronte"". ""Lavoro nell'ospedale di Qalaat Al Madiq da quando è stato aperto, circa un anno e mezzo fa - racconta Refaat Al Obed - Il nostro ospedale è specializzato nell'assistenza materno-infantile e si trova in una zona dove non ci sono molti altri ospedali, quindi trattiamo una media di 300 pazienti al giorno. Ci troviamo vicino alla linea del fronte tra le aree controllate dal governo della Siria e dai gruppi armati di opposizione. Ciò significa che generalmente, quando viene siglato un accordo di riconciliazione tra i belligeranti in diverse parti del paese, e quando le persone vengono trasferite a Idlib, transitano prima da qui, a Qalaat Al Madiq"". ""L'aiuto ricevuto da MSF"". ""Ogni volta che succede, cerchiamo di essere pronti. Così, poche settimane fa, quando ci hanno informato che stavano arrivando persone dalla Ghouta orientale, abbiamo cominciato a preparaci. Abbiamo contattato Medici Senza Frontiere per chiedere di inviarci forniture mediche e materiali per poter gestire più operazioni chirurgiche, sessioni di riabilitazione e organizzare trasferimenti di pazienti ad altri ospedali della zona. MSF ci ha inviato una tenda per il triage dei pazienti in arrivo, oltre a forniture mediche e kit per le emergenze. Ci hanno anche aiutato con la logistica e fornito consulenze tecniche"". ""Solo il primo giorno erano 5.000 persone"". ""Nonostante ciò, quando le persone provenienti dalla Ghouta orientale hanno iniziato ad arrivare il carico di lavoro e la pressione sono aumentati rapidamente. Siamo stati presi alla sprovvista quando il primo giorno ben 5.000 persone sono state fatte scendere davanti alla nostra struttura! Non eravamo pronti a trattare così tanti pazienti nello stesso momento. Ogni volta che gli sfollati arrivano nella nostra area affrontiamo lo stesso tipo problemi ma questa volta il numero di persone era davvero molto più alto di quello che ci aspettavamo"". ""Ventuno parti, di cui 3 cesarei"". ""Più di 200 pazienti feriti sono stati assistiti nel nostro ospedale nei primi giorni: soprattutto persone colpite dai bombardamenti durante la recente offensiva, ma anche con ferite da arma da fuoco. Oltre a questo, abbiamo dovuto gestire 21 parti, 18 naturali e 3 cesarei, in soli 3 giorni. Il nostro personale medico era attivo ogni giorno per gestire questa emergenza. Abbiamo anche diagnosticato molti casi medici che dovrebbero essere seguiti da specialisti. Bambini malnutriti, per esempio. Non abbiamo professionisti sanitari specializzati per rispondere a questi bisogni e non abbiamo un reparto dedicato per questo tipo di casi"". ""Una sola sala operatoria"". ""Abbiamo assistito e trattato quanti più pazienti possibile, mentre altri siamo riusciti a reindirizzarli a strutture ospedaliere specializzate. Anche se la nostra era ed è ancora la principale struttura a gestire questo tipo di emergenza, abbiamo dovuto contare sul sostegno di altri ospedali e organizzazioni per fornire alle persone la migliore assistenza. La nostra struttura è relativamente piccola e abbiamo una sola sala operatoria. Per questo ci è impossibile gestire questo afflusso di pazienti da soli. Un giorno ad esempio, dopo un attacco contro uno dei convogli in cammino verso la Siria nord-occidentale, abbiamo ricevuto contemporaneamente otto pazienti con ferite da arma da fuoco. Avremmo avuto bisogno di due o tre sale operatorie per gestirli al meglio. Oggi un gran numero di persone provenienti dalla Ghouta orientale si è stabilito a Qalaat Al Madiq e nei dintorni. La pressione, lo stress e il carico di lavoro rimangono quindi sempre elevati. Ogni giorno incontriamo persone bisognose di cure, pazienti che devono essere operati. Questo mese è stato molto difficile per noi: siamo solo poche decine di medici, che gestiscono migliaia di pazienti"". Il supporto di MSF a 25 strutture in tutta la Siria. MSF supporta le strutture sanitarie che forniscono cure alla popolazione della Ghouta orientale dal 2013. Nelle are in cui non può essere presente fisicamente, MSF sostiene i medici siriani dall'estero. Nel nord della Siria, MSF gestisce direttamente cinque strutture sanitarie e tre cliniche mobili ed è partner di altre cinque strutture. Oggi l'organizzazione fornisce supporto da remoto a circa 25 strutture sanitarie in tutto il Paese, in aree in cui le équipe non possono essere presenti in modo permanente. Le attività di MSF in Siria non comprendono le aree controllate dal gruppo dello Stato Islamico perché i loro leader non hanno offerto garanzie sulla sicurezza e l’imparzialità, né MSF può lavorare nelle aree controllate dal governo perché le ripetute richieste di autorizzazione da parte di MSF a oggi non sono state accolte. Per garantire la propria totale indipendenza dalle pressioni politiche, MSF non riceve alcun finanziamento governativo per le proprie attività in Siria."
"Pacco sospetto a bordo, atterraggio d'emergenza in Kenya per volo Air France diretto a Parigi","MOMBASA - Il volo dell'Air France AF 463, con 459 passeggeri e 14 membri dell'equipaggio a bordo, decollato alle 21:00 ora locale (le 18:00 di ieri in italia) da Mauritius e diretto a Parigi, è stato costretto ad effettuare un atterraggio di emergenza nella notte nell'aeroporto di Mombasa, in Kenya, dopo il ritrovamento a bordo di un oggetto sospetto. Le autorità aeroportuali hanno diffuso prima una nota in cui parlavano di un ordigno esplosivo, salvo poi rettificare sulla pagina Facebook. Air France ha comunicato ufficialmente che si è trattato di un ""falso allarme"" e che ""il dispositivo non presentava pericoli per i passeggeri"" e ""nulla, a questo stadio, ci consente di dire che ci siano state falle nel dispositivo dei controlli di sicurezza alle Mauritius"". La compagnia prende però l'atto molto sul serio: ""Non è una sciocchezza. E' comunque un atto molto aggressivo nei nostri confronti. Un atto inaccettabile, se voleva essere uno scherzo è davvero di cattivo gusto"", ha dichiarato in una conferenza stampa l'amministratore delegato di Air France Frederic Gagey. ""Sono comportamenti che per me sono criminosi"", ha aggiunto. Interrogatori in corso . Il ministro dell'Interno kenyota Joseph Nkaissery ha comunicato che diversi passeggeri sono stati interrogati dalla polizia. L'attenzione degli inquirenti pare sia concentrata su cinque persone, che continuano a essere trattenute e interrogate, ha spiegato una fonte della polizia. Sospetto pacco bomba a bordo, atterraggio di emergenza in Kenya: volo Air France per Parigi Pacco sospetto . E' stata una hostess a trovare, su segnalazione di un passeggero, un congegno molto simile a un timer nascosto dietro lo specchio nella toilette. Stando a quanto rendono noto fonti dell'unità anti-terrorismo della polizia del Kenya che, affiancati da inquirenti francesi, stanno effettuando gli interrogatori, il congegno aveva un timer che era stato attivato. Dopo i primi accertamenti è emerso che il pacco non conteneva esplosivo. Secondo France Info , è ""un oggetto fittizio costituito da diversi oggetti ripartiti in piccoli sacchetti portati da due persone della stessa famiglia che erano salite a bordo dell'aereo"". L'oggetto è attualmente allo studio della polizia keniota. Air France invierà del personale sul posto, mentre sull'Isola Mauritius verranno rafforzati i controlli all'imbarco. l pacco sospetto, spiegano le autorità aeroportuali kenyote, ""è stato portato in un posto sicuro fuori dall'aeroporto"" dagli artificieri della Marina kenyota. Tutto l'aeroporto di Mombasa e le strutture vicine sono state messe in sicurezza. Durante l'atterraggio, l'evacuazione e la perquisizione del velivolo, lo scalo kenyota è rimasto chiuso al traffico aereo. Le 473 persone a bordo del Boeing 777 sono state evacuate dopo l'atterraggio e trasferite in hotel della città. ""Air France ha inviato un altro aereo per recuperare i passeggeri, nel frattempo l'indagine prosegue"", ha detto Joseph Nkaissery, ministro dell'Interno del Kenya."
I bambini migranti al confine tra Messico e Stati Uniti con i numeri identificativi scritti sulle braccia,"Un giornalista della rete televisiva americana Msnbc ha diffuso un video che riprende alcuni bambini migranti in attesa al confine tra Messico e Stati Uniti con i numeri marchiati sul braccio. Le immagini sono diventate virali in rete e stanno sollevando diverse polemiche perché rievocano le odiose schedature naziste nei campi di sterminio, dove agli ebrei venivano tatuati i numeri di detenzione sulle braccia. I numeri dei bambini migranti sono scritti con dei pennarelli dagli agenti della polizia di frontiera messicana, non dagli americani, ha precisato il quotidiano israeliano Haaretz . Confine Usa-Messico: bimbi migranti identificati dalla polizia con un numero sul braccio. Indicano l'ordine con cui saranno accompagnati al valico di frontiera per presentare la loro richiesta di asilo. Le immagini giravano già da qualche settimana, il primo a pubblicarle è stato il fotografo dell'agenzia di stampa Reuters, José Luis González, che segue la caravona dei migranti arrivata al confine messicano dall'Ecuador e ha fotografato quello che accade a Ciudad Juarez nella gestione dei migranti. Oggi il giornalista Perry ha pubblicato un nuovo video sul suo profilo Twitter che mostra l'avanbraccio di bambini anche molto piccoli segnato dai numeri. rep Longread Il Muro dei “gringos” di Trump contro la Carovana dal nostro inviato CARLO BONINI Da giorni negli Stati Uniti si discute molto delle condizioni in cui si trovano e delle misure a cui vengono sottoposti i migranti che cercano di attraversare il confine dal Messico, soprattutto i minori. La scorsa settimana una bambina del Guatemala, di 7 anni, è morta poco dopo essere stata presa in custodia dalla polizia di frontiera Usa: era disidratata e non mangiava da giorni."
Gli uccelli perdono l'orientamento con i rumori elettromagnetici,"GLI UCCELLI che migrano la notte 'perdono la bussola' quando si trovano esposti a rumori elettromagnetici causati da strumenti elettronici. Anche deboli campi elettromagnetici, prodotti dalle attività umane di ogni giorno, hanno un effetto impressionante su questi animali, in quanto distruggono la funzione del loro intero sistema sensoriale, come spiega uno studio tedesco dell'università di Oldenburg, pubblicato sulla rivista Nature . Molti uccelli canterini migratori notturni si affidano ai deboli campi magnetici terrestri per orientarsi, e si pensa che il senso dell'orientamento risenta della presenza di campi elettromagnetici di bassa frequenza. Le prove a supporto di questa teoria sono state trovate dal team di ricercatori guidato da Henrik Mouritsen, che hanno dimostrato che i deboli campi elettromagnetici prodotti dai segnali radio e dagli apparecchi elettronici distruggono la bussola interna magnetica dei pettirossi europei. Nell'esperimento si sono fatti 'alloggiare' questi uccelli in rifugi senza finestre, e si è così visto che non riuscivano a orientarsi con la loro bussola magnetica quando esposti ai rumori elettromagnetici di fondo della città, mentre erano in grado di ripristinare il loro orientamento magnetico se vivevano in capenne schermate, che attenuavano il rumore elettromagnetico lasciando intatto il campo magnetico terrestre. Secondo i ricercatori, il rumore elettromagnetico non può essere attribuito ai segnali dei telefoni cellulari, perchè i componenti magnetici sono molto più deboli dei limiti di esposizione raccomandati dall'Organizzazione mondiale della sanità. Per Joseph Kirschvink, dell'Istituto di tecnologia di Pasadena (California), si potrebbe considerare di abbandonare l'uso, da parte dell'uomo, di questa porzione di spettro elettromagnetico e minimizzare i rumori incidentali a bassa frequenza, per aiutare gli uccelli migratori a trovare la strada."
"Cresce la mobilità condivisa nelle città italiane, Milano capofila","ROMA - La mobilità condivisa è in costante crescita ed evoluzione. Sono 18,1 milioni gli italiani che possono usufruire di almeno un servizio di mobilità condivisa (28% della popolazione italiana). Secondo una recente indagine dell'Osservatorio ""Audimob"" di Isfort, due cittadini su tre conoscono bene il car sharing o almeno ne hanno sentito parlare e sono disposti ad utilizzarlo principalmente in alternativa agli spostamenti con l'auto di proprietà (54,5% degli intervistati). In Italia i servizi che hanno avuto maggiore diffusione nell'ultimo anno sono il bikesharing, il carsharing, ma anche il carpooling, lo scootersharing e il bus sharing, oltre alle nuove App, che in un'unica piattaforma permettono di prenotare e acquistare tutta la sharing mobility a disposizione nelle città italiane. Questo successo è confermato anche dai numeri che negli ultimi anni sono lievitati, arrivando a circa 40.000 biciclette offerte in bike sharing in 265 comuni, circa 8.000 auto in car sharing per 1.077.589 utenti, nelle due formule free floating (l'auto che si preleva e si lascia ovunque) e station-based (si preleva e lascia in appositi spazi) e a circa 2,5 milioni di utenti per il carpooling extraurbano. Continua inoltre a salire il numero di veicoli a zero emissioni: è elettrico infatti il 27% degli scooter e delle auto condivise che circolano nelle città italiane. Nel triennio 2015-2017 i principali servizi di mobilità condivisa sono aumentati del 50%. Dal punto di vista territoriale, le regioni del sud hanno fatto registrare una crescita più forte della mobilità condivisa con un più 57% nel triennio e Milano si conferma il fiore all'occhiello in Italia per sharing mobility. La seconda Conferenza nazionale sulla sharing mobility, organizzata dall' Osservatorio nazionale della sharing mobility in partnership con Deloitte e Gruppo FSI, che si è svolta oggi nella Stazione Termini di Roma, ha fatto il punto sullo stato dell'arte della sharing mobility italiana e ha ospitato la presentazione del secondo Rapporto nazionale sulla sharing mobility. ""La mobilità condivisa - ha spiegato il ministro dell'Ambiente Gian Luca Galletti - è uno dei comparti trainanti di quella rivoluzione della sostenibilità dei trasporti urbani che è essenziale per assicurare standard qualità dell'ambiente e della vita nelle città. I trasporti incidono infatti in maniera significativa sull'inquinamento atmosferico urbano che, soprattutto nella pianura padana, segna ancora ripetuti superamenti delle soglie imposte dalle norme nazionali ed europee""."
"Rai, scontro sulla presidenza della Vigilanza: M5S dice no a Forza Italia. E spunta un'ipotesi di mediazione","Ancora nulla di fatto sulle commissioni di garanzia : il Pd insiste nel non indicare i componenti per la Vigilanza Rai e il Copasir mettendo a rischio la convocazione della prima seduta, e dunque l'elezione dei presidenti, prevista per questa settimana. Il nodo resta la suddivisione delle presidenze, che secondo una prima intesa sarebbero dovute andare rispettivamente a Forza Italia, con Maurizio Gasparri, e al Pd con Lorenzo Guerini, lasciando fuori Fratelli d'Italia. Il problema è che questo schema, per motivi diversi, non andrebbe giù alla maggioranza gialloverde. Il M5S non intenderebbe infatti concedere a Fi la guida della Vigilanza, mentre la Lega si starebbe opponendo al Pd sul Copasir. Spingendo, entrambi, per uno ""scambio"" tra dem e azzurri, ovvero il Copasir a Fi e la Vigilanza al Pd. Un'ipotesi che sarebbe già stata ventilata al Partito democratico anche da Fi, senza tuttavia trovare una sponda nel Nazareno. Una partita, specie quella sulla Vigilanza, che agita parecchio Silvio Berlusconi. Il quale ha deciso di puntare sui fedelissimi per presidiare un settore, quello delle telecomunicazioni, da sempre tema sensibile per le aziende Mediaset di cui è proprietario. Ancor più oggi che a palazzo Chigi ci sono i Cinquestelle: decisi - secondo quanto già annunciato dal vicepremier Luigi Di Maio - a mettere mano al sistema radiotelevisivo, prevedendo di introdurre sul mercato una Netflix italiana. Perciò, se alla Camera la lista dei nomi azzurri è stata già depositata (dentro ci sarebbero Giorgio Mulè, portavoce unico dei gruppi parlamentari; Annagrazia Calabria, leader dei giovani di Fi; Andrea Ruggieri, responsabile tv degli azzurri) per quella del Senato bisognerà aspettare ancora un po' per avere la griglia definitiva. I nomi che circolano con insistenza sono quelli di Maurizio Gasparri (in pole per la presidenza), la capogruppo Anna Maria Bernini e Alberto Barachini, responsabile comunicazione televisiva del Cavaliere. Mentre per il Copasir finora è stato indicato solo il deputato Elio Vito. Anche il Colle, secondo quanto viene riferito da fonti parlamentari, avrebbe sottolineato nel corso di alcuni colloqui avuti con la presidente del Senato Maria Elisabetta Casellati e il presidente della Camera Roberto Fico come per prassi, ma anche per legge, la guida delle commissioni di garanzia spetti alle minoranze. E da parte sua il Pd rivendica di essere in pole, insieme a Forza Italia, per svolgere questo ruolo dal momento che i gruppi parlamentari di Fdi sono numericamente inferiori. I Dem però non si fidano, in particolare della Lega che al momento fa sapere di ""non aver ancora affrontato la questione"". Salvo cambi di scena è invece chiara la posizione dei 5S, che da giorni sostengono di essere orientati all'astensione. A farsi avanti mediante una call interna per il Copasir sono stati i senatori grillini Fabrizio Ortis, Rossella Accoto, Iunio Valerio Romano, Grazia D'Angelo, Gianmarco Corbetta, Francesco Castiello, Maria Laura Mantovani, Saverio De Bonis, Marinella Pacifico e Primo Di Nicola. Mentre per la Vigilanza correrebbero Maria Laura Mantovani, Elena Botto, Pasqua L'Abbate, Felicia Gaudiano, Gianluigi Paragone, Francesco Mollame, Sabrina Ricciardi, Saverio De Bonis, Alberto Airola, Mario Turco, Fabio Di Micco, Bianca Laura Granato, Stefano Lucidi, Primo Di Nicola, Francesco Castiello, Giuseppe Auddino, Danila De Lucia, Angela Anna Bruna Piarulli, Luigi Di Marzio, Loredana Russo, Gelsomina Vono, Lello Ciampolillo. Al termine di una votazione fra gli eletti, saranno 7 i senatori M5S che verranno indicati per la Vigilanza, mentre al Copasir siederà un solo esponente 5S di Palazzo Madama. Una svolta potrebbe arrivare entro stasera quando i presidenti di Camera e Senato (Casellati è infatti di ritorno da New York) dovrebbero fare un punto e decidere come procedere per sollecitare i gruppi a indicare le designazioni e formare le commissioni. Nel frattempo il previsto consiglio di amministrazione Rai convocato ieri pomeriggio per fissare la data entro la quale i dipendenti di Viale Mazzini saranno chiamati a eleggere l'unico componente del nuovo board di loro spettanza è stata aggiornato a questo pomeriggio. Sin d'ora si è però stabilito che tale elezione si terrà comunque il giorno successivo all'elezione dei quattro componenti che tocca a Camera e Senato individuare."
"Germania, arrestato uomo barricato in un fast food a Friburgo","BERLINO - Conun blitz, la polizia ha arrestato il pregiudicato curdo di 36 anni che si era chiuso in un fast food, di cui forse è il gestore, urlando di avere delle bombe e minacciando di farsi esplodere, nella zona industriale di Friburgo (Baden-Wuerttemberg).All'inizio si era pensato che le 12 persone con lui fossero ostaggi, poi si è saputo che, probabilmente suoi parenti, avevano deciso di barricarsi con lui. La polizia dopo aver circondato in forze il luogo anche con un commando speciale, ha fermato l'uomo. Non si conosce ancora il movente. Si sa solo che l'uomo, pluri-condannato, aveva una convocazione oggi in tribunale e non si è presentato. Era noto alle forze dell'ordine per reati legati a possesso illegale d'armi o stupefacenti."
"Meridiana: ancora caos a Olbia, 30 voli cancellati. Più del 70% dei piloti in malattia","OLBIA - Ancora una giornata 'calda' per la Meridiana, alle prese con la protesta dei dipendendi dopo la firma dell'accordo sui 396 esuberi . La compagnia aerea, per il quinto giorno consecutivo, è stata costretta a cancellare una trentina di voli da e per la Sardegna per l'assenza di piloti e assistenti di volo che hanno presentato certificati di malattia. La protesta riguarda la metà degli assistenti di volo delle basi di Cagliari e Olbia e ben il 73% dei piloti, contrari alla riduzione di stipendio prevista dall'intesa mediata dal governo che dovrebbe consentire a Meridiana di chiudere l'accordo con Qatar Airways e ripartire. Solo due piloti sono resi disponibili a volare su Cagliari. Questa mattina da Olbia non sono partiti gli aerei diretti a Verona, Milano Linate, Roma Fiumicino, Milano Malpensa e Venezia. Cancellato anche il volo per Linate delle 12.50, così come quelli in arrivo da Verona delle 10.20, da Linate delle 12.10, da Fiumicino delle 13.05, e da Malpensa delle 13.55. Ritardi per molti altri voli. I passeggeri, avvertiti telefonicamente con grande preavviso per evitare lunghe file ai check-in, sono stati tutti riprotetti con due Boeing 762 e altri due velivoli noleggiati dalla compagnia per attenuare i disagi. Meridiana ha calcolato un aggravio di costi che ha già raggiunto i due milioni di euro. Le tensioni non sembrano quindi destinate a sfumare in tempi brevi. Inoltre Martedì 5 luglio i dipendenti della compagnia aderenti alle tre sigle che hanno scelto di non firmare la intesa, Usb, Apm e Cobas, incroceranno le braccia per 4 ore, dalle 11 alle 15. Lo sciopero sarà preceduto, lunedì 4 luglio, da un'assemblea generale prevista per le 15 a Olbia. Il presidente di Meridiana, Marco Rigotti, si è rivolto ai dipendenti con una lettera chiedendo ""a tutti grande senso responsabilità. Di chiunque siano le colpe del passato, sicuramente non ne hanno alcuna i nostri passeggeri. Colpirli oggi è tanto facile quanto vile e sleale. Non scriviamo una pagine non degna della nostra storia""."
"Congedo maternità, servono almeno 6 mesi","MAMME lavoratrici: con il via libera del medico possono scegliere di lavorare fino a pochi giorni prima del parto e, subito dopo, usufruire del periodo di astensione dal lavoro che è sempre di 5 mesi. L’emendamento della Lega alla Legge di Bilancio 2018 , però, prevede una riforma del congedo di maternità : il vecchio sistema, infatti, imponeva l’obbligo di astensione, di uno o due mesi, prima della nascita del bambino. Secondo Fabio Mosca , presidente della Società Italiana di Neonatologia (SIN) , è fondamentale pensare alla tutela del neonato e all’allattamento materno. “Il congedo di maternità - afferma - dovrebbe essere di almeno 6 mesi, per agevolare le donne nel raggiungere il tempo minimo necessario per l’ allattamento esclusivo al seno , primo ed ineguagliabile investimento che una madre può donare al proprio figlio”. Nonché previsto e raccomandato dall'Oms, l'organizzazione mondiale della Sanità. • ALLATTARE AL SENO ALMENO NEI PRIMI 6 MESI Nei primi giorni di vita il 90% delle donne italiane comincia ad allattare al seno, ma già a 4 mesi l’allattamento materno esclusivo crolla al 31% e solo il 10% delle mamme continua ad allattare oltre i 6 mesi di vita. “Il vero problema - afferma Mosca - non è la ripartizione dei 5 mesi previsti attualmente per il congedo di maternità, ma garantire alla donna e ai genitori, anche con il congedo di paternità, esteso con la nuova legge a 5 giorni, il giusto supporto affinché i neonati possano essere seguiti adeguatamente nei primi mesi di vita, tenendo conto che il ruolo sociale della donna è radicalmente cambiato”. È necessario creare e incentivare condizioni che permettano alle mamme di continuare ad allattare al seno almeno nei primi sei mesi di vita. Il presidente SIN sottolinea anche l’importanza di stili di vita corretti durante la gravidanza , che devono essere consigliati e monitorati dal ginecologo. Ogni singola donna dovrebbe, infatti, concordare con il medico il proprio impegno lavorativo, in base al tipo di lavoro e all’andamento della gravidanza. LEGGI Allattamento al seno, quel gesto che fa bene a mamma e bimbo • I NATI PRETERMINE RICHIEDONO PIÚ CURE “I nati pretermine , cioè prima della 37a settimana, richiedono molte più cure, sia perché spesso trascorrono lunghi periodi, a volte diversi mesi, ricoverati nelle Terapie Intensive Neonatali (TIN) , sia perché il rientro a casa dopo la dimissione può essere complicato dalle diverse patologie di cui il bambino è affetto”, continua Mosca. Che sottolinea: “L’allattamento al seno e la vicinanza dei genitori, favorite anche dall’apertura 24 ore su 24 delle TIN, costituiscono importanti terapie di supporto che possiamo garantire a questi neonati. Se da un lato apprezziamo gli sforzi che stanno facendo il Governo e il Parlamento, anche con gli ultimi emendamenti alla Legge di Bilancio, per supportare la famiglia e i genitori, dall’altro chiediamo una sempre maggiore attenzione per i neonati pretermine e in generale per tutti i nati con patologie gravi , in particolare per migliorare l’assistenza domiciliare e i servizi di follow up”. LEGGI Il latte di mamma fa bene. Anche se ha l'Hiv La Società Italiana di Neonatologia ritiene fondamentale spostare il dibattito sulla creazione di condizioni favorevoli alla famiglia e alle donne lavoratrici: “In questi anni - sottolinea Mosca - questa mancanza ha influito in modo determinante sul calo della natalità . Bisogna riportare il neonato al centro del futuro e per farlo dobbiamo lavorare tutti insieme per sostenere le giovani coppie, i genitori e le famiglie. Le nuove opportunità di organizzazione dei congedi, anche quello paterno, si muovono sicuramente in questa direzione, ma è necessario un piano strutturato e continuativo di incentivi alle famiglie, che dia certezza e stabilità sul futuro”."
"Hotspot, ""Zone opache prive di fondamento legale""","ROMA – «Zone opache prive di fondamento legale». «Strutture lesive della dignità umana». «Centri che violano il diritto interno e comunitario». È un durissimo atto d’accusa contro «l’approccio hotspot», quello contenuto nella relazione di minoranza che Erasmo Palazzotto (Sinistra italiana, vicepresidente della commissione Esteri di Montecitorio) ha presentato alla commissione parlamentare d’inchiesta sui Cie. Profughi e migranti economico. «L’approccio hotspot – spiega la lunga relazione – è una delle misure previste in quella che viene chiamata Agenda europea sulle migrazioni, mera comunicazione della Commissione europea al Consiglio e al Parlamento, non trasposta in nessun atto normativo, che in quanto tale non produce effetti sul piano legislativo. Si tratta di un nuovo metodo che riguarda le operazioni di identificazione, registrazione e rilevamento delle impronte digitali dei migranti in arrivo sulle frontiere europee. La prima e più importante funzione per cui è stato pensato l’approccio hotspot è quella di dividere rapidamente chi ha diritto allo status di rifugiato da chi, a una prima valutazione delle autorità di polizia, non ce l’ha». I quattro hotspot. Gli hotspot oggi attivati sono quattro: Lampedusa (dal 1 ottobre 2015), Trapani (22 dicembre 2015), Pozzallo (19 gennaio 2016) e Taranto (dal 29 febbraio 2016). Al 27 ottobre 2016 ospitano 1.043 migranti. Nel periodo maggio/luglio 2016, la commissione parlamentare ha fatto le sue ispezioni presso i quattro hotspot. “Assenza di norme”. «Tutto l’approccio hotspot – sostiene Palazzotto – è applicato in violazione di norme di diritto interno e di diritto comunitario, pur fondandosi su un documento meramente politico-programmatico con un valore normativo molto relativo e in ogni caso subordinato alle Convenzioni e alle Dichiarazioni relative alla tutela dei diritti umani e alle stesse direttive europee. Nello specifico, non vi è nessun atto normativo che regoli oggi le procedure di identificazione che, in particolare per quanto riguarda il rilevamento dell’identità fotodattiloscopica e i tempi di trattenimento, sono applicate in palese contrasto con norme anche di rango costituzionale. Non è inoltre stato possibile definire la natura giuridica dei centri adibiti all’espletamento delle procedure hotspot in quanto non si ritrova nessun atto avente forza di legge che ne regoli il funzionamento. Tali strutture sono state attivate e funzionano in un regime di informalità incompatibile con le funzioni che sono chiamate a svolgere. Inoltre le condizioni delle strutture, alla luce delle visite ispettive effettuate da questa commissione, risultano incompatibili con la possibilità di fornire una prima accoglienza che non sia lesiva della dignità umana». “Violazione del diritto d’asilo”. «Tutte queste ambiguità e queste carenze si rivelano particolarmente gravi poiché hanno come conseguenza l’indebolimento, se non la violazione, del diritto d’asilo. Esse risultano inoltre un precedente pericoloso anche rispetto alla violazione dei principi dello Stato di diritto. In particolare per quanto riguarda il centro di Lampedusa, non si ritiene che questo possa continuare a funzionare nelle attuali condizioni strutturali senza che il trattenimento al suo interno sia considerato quale trattamento inumano e degradante. Si segnala inoltre come l’assenza di norme che regolino tali centri sta creando non poche opacità in merito agli affidamenti a enti gestori sulla base di contratti relativi ad altri tipi di strutture». “L'inesistenza di controlli” . «La commissione ha riscontrato infine una quasi totale inesistenza di controlli effettuati dalle autorità competenti sull’erogazione dei servizi da parte degli enti gestori che nella maggior parte dei casi non erogano i servizi previsti nel capitolato d’appalto in un clima generale di illegalità. È chiaro come in assenza di adeguamento di tutto il sistema alle norme di diritto interno e internazionale, che riconduca la gestione dei centri e delle operazioni di identificazione al rispetto dei diritti fondamentali della persona, l’applicazione dell’approccio hotspot è da ritenersi del tutto priva di fondamento legale sotto diversi profili »."
"""Non annullare la svolta del Papa"". L'appello nel documento preparatorio per il prossimo Sinodo","CITTA' DEL VATICANO - Al Sinodo straordinario sulla famiglia indetto da Papa Francesco le aperture a gay e divorziati risposati non avevano raccolto l a maggioranza dei due terzi dei vescovi. Ma la svolta pastorale invocata da Bergoglio sembra solo rimandata, come testimoniano le parole contenute nei ""Lineamenta"", il testo prepararatorio per il Sinodo ordinario in programma nell'ottobre 2015 sul tema ""La vocazione e la missione della famiglia nella Chiesa e nel mondo contemporaneo"". Oggi Bergoglio ha voluto dedicare, su Twitter, un pensiero proprio alla famiglia e all'importanza che questa istituzione svolge nella società. La famiglia è la comunità d'amore in cui ogni persona impara a relazionarsi con gli altri e con il mondo. — Papa Francesco (@Pontifex_it) 9 Dicembre 2014 ""Il sinodo straordinario sulla famiglia ha iniziato a delineare una 'svolta pastorale', fondata sul Concilio e sul magistero di Bergoglio, che va approfondita, coinvolgendo tutta la Chiesa. E' necessario far di tutto perchè non si ricominci da zero"" si legge nel testo che accompagna i Lineamenta , il primo documento redatto per l'Assemblea sinodale costituito in larga parte dalla 'Relatio Synodi' stilata dall'Arcivescovo di Budapest Peter Erdo. I LINEAMENTA PER IL SINODO ORDINARIO SULLA FAMIGLIA, IL TESTO INTEGRALE Papa Francesco non ha nessuna intenzione di arretrare nel cammino di rinnovamento, che coinvolge anche la pastorale cristiana, cominciato fin dall'inizio del suo pontificato e nel prossimo Sinodo quelle questioni rinviate nell'ultima assemblea sono destinate a trovare soluzione. Pochi giorni fa, in una sua intervista al quotidiano argentino La Nacion si era detto favorevole a far partecipare i divorziati risposati ad alcuni momenti della vita liturgica e aveva chiesto di aiutare le famiglie con figli omosessuali. Nel documento odierno si chiede di inserire questo cammino di rinnovamento nel solco dell'esortazione apostolica ""Evangelii gaudium"" del Pontefice, con una pastorale contraddistinta dalla ""cultura dell'incontro"", capace di ""riconoscere l'opera libera del Signore anche fuori dai nostri schemi consueti"". Nei Lineamenta , come era avvenuto per la preparazione del Sinodo straordinario dello scorso ottobre, la segreteria generale del sinodo ha voluto includere 46 domande, rivolte ai cattolici di tutto il mondo per preparare la prossima assemblea. Il documento sarà inviato alle Conferenze Episcopali, ai Sinodi della Chiese Orientali Cattoliche 'sui iuris', all'Unione dei Superiori Religiosi e ai Dicasteri della Curia Romana, che nei prossimi giorni riceveranno il documento tradotto nelle rispettive lingue di uso più comune e potranno ""promuovere un'ampia consultazione sulla famiglia secondo l'orientamento e lo spirito del processo sinodale"". I risultati della consultazione dovranno essere inviati alla Segreteria generale del Sinodo dei vescovi entro il 15 aprile del prossimo anno, così da poter essere studiati e valorizzati nella preparazione dell' Instrumentum Labori s, il documento su cui saranno basati i lavori della prossima assise. Il documento-base per la discussione è composto della relazione finale del sinodo ordinario di ottobre scorso accompagnata, ""per facilitare la recezione del documento sinodale e l'approfondimento dei temi in esso trattati"", da una ""serie di domande"" che affrontano, tra gli altri, anche temi controversi che avevano già diviso i vescovi . A partire dai divorziati risposati , alla domanda numero 38, nella quale si rilancia la soluzione degli ""ortodossi"" al problema: ""La pastorale sacramentale nei riguardi dei divorziati risposati - si legge nella domanda - necessita di un ulteriore approfondimento, valutando anche la prassi ortodossa (la riammissione alla comunione dopo un percorso penitenziale). E tenendo presente 'la distinzione tra situazione oggettiva di peccato e circostanze attenutanti'. Quali le prospettive in cui muoversi? Quali i passi possibili? Quali suggerimenti per ovviare a forme di impedimenti non doVute o non necessarie?"". Una soluzione è quella di agevolare le procedure di annullamento delle nozze, rilanciata nel corso dell'ultimo Sinodo, argomento su cui verte un'altra domanda: ""Come rendere più accessibili e agili, possibilmente gratuite, le procedure per il riconoscimento dei casi di nullità?"". Anche l' omosessualità è tra gli argomenti delle domande, al numero 40: ""Come la comunità cristiana rivolge la sua attenzione pastorale alle famiglie che hanno al loro interno persone con tendenza omosessuale? Evitando ogni ingiusta discriminazione, in che modo prendersi cura delle persone in tali situazioni alla luce del Vangelo? Come proporre loro le esigenze della volontà di Dio sulla loro situazione?"". Nella relazione finale del Sinodo straordinario si parlava invece di una generica accoglienza con ""rispetto e delicatezza"" alle persone gay. Una domanda riguarda anche le convivenze , oggetto anch'esse di alcune aperture durante i lavori dell'ultimo Sinodo. ""Come aiutare chi vive in nelle convivenze a decidersi per il matrimonio?"" e ""quali risposte dare alle problematiche poste dal permanere delle forme tradizionali di matrimonio a tappe o combinato tra famiglie?"". ""Nel dibattito sinodale - ricorda il testo - è stata richiamata la diversità di situazioni, dovuta a molteplici fattori culturali ed economici, prassi radicate nella tradizione, difficoltà dei giovani per scelte che impegnano per tutta la vita"". I Lineamenta del Sinodo sulla famiglia chiedono anche una riflessione sull'esempio della Humanae vitae del beato Paolo VI e di ""promuovere il dialogo con le scienze e le tecnologie biomediche in maniera che venga rispettata l'ecologia umana del genere"". Si chiede anche ""come combattere la piaga dell'aborto e promuovere una efficace cultura della vita"". La Humanae vitae è il testo in cui papa Montini condannò la contraccezione. Le domande dunque hanno lo scopo di ""facilitare la riflessione dei singoli episcopati, evitando - sottolinea il documento - che le loro risposte possano essere fornite secondo schemi e prospettive proprie di una pastorale meramente applicativa della dottrina, che non rispetterebbe le conclusioni dell'assemblea sinodale straordinaria, e allontanerebbe la loro riflessione dal cammino ormai tracciato""."
"Mantova, uccide il padre dopo una lite davanti a tutta la famiglia e poi si consegna","Uccide il padre davanti a tutta la famiglia al termine di una violenta lite e poi scappa. Si consegna spontaneamente all'ospedale di Borgo Trento soltanto il giorno dopo, gli agenti lo identificano e lo arrestano. E' da poco passata l'ora di cena di lunedì 1 ottobre, Mantova è battuta da una forte pioggia autunnale quando Nicola Vignali, 37 anni, colpisce con più coltellate il padre Paolo di 62 anni, un imprenditore edile che gestisce anche un bed and breakfast in città. Una discussione feroce che lo porta a scaraventarsi contro il genitore fino ad ucciderlo per poi darsi alla fuga a bordo della sua auto grigia. I vicini, spaventati dalle urla che arrivano dall'abitazione dei Vignali, chiamano subito la polizia.La Questura è poco distante, gli agenti arrivano subito ma l’omicidio si è ormai consumato. Vengono organizzati i posti di blocco per fermare l'assassino in fuga che ha sferrato varie coltellate all'addome e ai fianchi del genitore davanti allo sguardo terrorizzato dei parenti. Non si conoscono ancora i motivi che lo avrebbero portato ad uccidere il padre ma Nicola, che era appena tornato dal Brasile, sembra che in passato abbia avuto dei problemi psichici."
"Via agli Stati generali del lupo, conoscerlo per difenderlo","BALLA COI LUPI tutto Appennino e anche sulle Alpi ora si torna a sentire sepre più spesso il suo ululare nelle notti di luna, tra proteste di di allevatori e prove di convivenza che sembrano finalmente funzionare. Sono ormai più di duemila in tutta Italia, e nel solo parco della Majella , in Abruzzo, ne vivono più che nel famoso parco di Yellowstone. A parlare di loro, che dal centinaio scarso a cui erano ridotti negli anni '70 si sono moltiplicati e, spostandosi lungo la dorsale appenninica, sono migrati verso il nord arrivando alle Alpi, fino a fare branco anche con i fratelli slavi, sarà un convegno. Organizzato con Legambiente nel parco della Majella dal 6 all 8 novembre si intitolata: Gli stati generali del lupo e si tiene a conclusione del progetto europeo Wolfnet. Arriveranno esperti dall'America, dal Canada, per parlare lui, del lupo, e di Wolfnet, del programma di protezione finanziato anche dall'Europa, che consente di seguirne le tracce con radiocollari per studiarne mosse, abitudini, occupazione del territorio. Lupi, animali da conoscere e difendere ""Non sono mai troppi"" . Negli anni '70 erano rimasti in poche decine gli esemplari in tutta l'Italia, circoscritti ad alcune zone dell'appennino calabrese e in Abruzzo. Da allora la storia e il destino del lupo sono cambiati grazie a leggi prima nazionali poi europee che a partire dal '74 ne hanno protetto la specie, ma anche a causa del cambiamento sociale. Con l'abbandono degli appennini, sempre meno abitati e coltivati, la natura selvaggia ha ripreso i suoi spazi e cinghiali e daini, si sono moltiplicati. ""Non ci sono mai troppi carnivori nell'equilibrio della natura, ce ne sono tanti quanti la catena alimentare ne consente"", spiega un veterinario del parco della Majella. Il RIS dei lupi. Parco dove viene applicato un modello di convivenza considerato molto innovativo, che prevede l'istituzione di un corpo paragonabile ai ""RIS"" costituito da veterinari, biologi e forestali, in grado di effettuare analisi avanzate sui casi di morte dei lupi e su i greggi predati. Accertare le cause della morte o capire se una pecora è stata predata da un lupo o da un cane rinselvatichito ""si è rivelato determinante per le strategie di conservazione e di convivenza fra lupi e attività umane"". Spesso infatti, dal sud al nord si levano le voci di protesta degli allevatori quando una delle loro bestie viene attaccata e uccisa. ""Il problema è più forte nelle zone in cui da decenni non c'era più lupo e quindi il bestiame viene lasciato libero, dove la sua presenza non è mai mancata gli allevatori sono più accorti. Comunque abbiamo creato un gregge di 150 pecore che vengono allevate per compensare gli allevatori nel caso i lupi mangino le loro. Per far si che l'equilibrio naturale continui assieme alle attività economiche"". La convivenza con l'uomo . Il Parco della Majella può vantare un numero di lupi che, in proporzione al territorio, è ben superiore, per esempio a quello del famoso Parco di Yellowstone, e può, dicono gli esperti, offrire un modello di gestione della presenza del lupo compatibile con le attività dell'uomo: i danni recati dal carnivoro al bestiame domestico sono tra i più bassi mai registrati, le misure di prevenzione e mitigazione tra le più innovative nel contesto europeo e, ultimamente, grazie al Progetto Life Wolfnet, anche gli studi condotti sui branchi di lupo della Majella risultano essere tra i più dettagliati ed approfonditi. Gli appuntamenti . Di tutto questo di parlerà durante il convegno che occuperà tutta la prima settimana di novembre. Si parte oggi, presso Badia Morronese, a Sulmona, con la riunione di tutta la partnership del Life Wolfnet e l'approvazione di un documento finale di progetto che conterrà le linee guida per la gestione del Lupo in Appennino nei prossimi anni e che sarà consegnato nelle mani del Ministero dell'Ambiente come contributo al prossimo Piano d'Azione Nazionale. Domani, sempre a Sulmona, saranno presenti i rappresentanti di aree protette, regioni appenniniche, del Ministero dell'Ambiente, della Salute e dell'Agricoltura, il Corpo Forestale, le Associazioni di categoria dei portatori d'interesse, per siglare insieme un patto per la conservazione del Lupo in Appennino e tracciare, per la prima volta in modo congiunto, la strategia per la coesistenza tra Lupo e Uomo in Appennino. Il 6, 7 e 8 Novembre invece sarà celebrato, a Caramanico Terme, l'International Wolf Congress, tre giorni di lavoro e di confronto tecnico-scientifico sulla gestione del lupo in tutto il mondo. Ci saranno ricercatori, biologi, naturalisti, veterinari, provenienti dagli Stati Uniti, dal Canada e da 10 diversi Paesi europei. Un meeting storico: dopo circa 40 anni dall'emanazione delle prime leggi di tutela del lupo."
"Terrorismo, misure di sicurezza rafforzate a Roma e Milano","ROMA - Controlli, servizi di vigilanza e posti di blocco ulteriormente rafforzati a Roma e Milano per il timore di attentati terroristici dopo la strage del 13 novembre a Parigi . L'allarme sarebbe scattato in seguito ad una segnalazione dell'Fbi che indicava come possibili obiettivi San Pietro a Roma, il Duomo e la Scala a Milano. Tuttavia fonti di governo sottolineano come segnalazioni sulla sicurezza in Italia da Paesi amici e alleati siano costanti e siano oggetto di attenta valutazione da parte delle forze di sicurezza italiane senza enfatizzazioni ma anche senza sottovalutazioni, come sempre avviene su base quotidiana per le informative che vengono sempre vagliate e verificate. Il Federal Bureau Investigation, secondo quanto si apprende, avrebbe rilanciato ai servizi italiani una informativa a sua volta ricevuta dalla Dea, l'Agenzia federale antidroga. Sarebbero una serie di elementi di natura investigativa ad aver fatto maturare la decisione di intensificare le misure di sicurezza. Elementi che, viene sottolineato, serviranno ora per svolgere ulteriori attività di indagine. L'Fbi avrebbe segnalato alle autorità italiane cinque nominativi sospetti su cui svolgere approfondimenti investigativi. Si tratterebbe, sempre stando alle indiscrezioni, di nomi arabi sui quali al momento non ci sarebbero riscontri. Il ministro degli Esteri Paolo Gentiloni ha detto che le nostre forze di sicurezza sono al lavoro per identificare le cinque persone. Sia dall'Fbi sia dagli altri servizi stranieri e anche dalle verifiche che da giorni stanno conducendo i nostri apparati di sicurezza non sarebbero stati comunque raccolti segnali diretti di minacce concrete per il nostro Paese. Nel documento arrivato dagli Stati Uniti non ci sarebbero infatti indicazioni né temporali né, tantomeno, di progettualità specifiche ma soltanto indicazioni generiche. Le verifiche sulle informazioni ricevute sono tuttora in corso e proseguiranno nei prossimi giorni, soprattutto quelle relative ai cinque nominativi arabi: i primi riscontri avrebbero infatti dato esito negativo e bisognerà ulteriormente allargare i controlli, incrociando le informazioni ricevute con quelle in possesso dei nostri 007. La prima conseguenza dell'allarme proveniente dagli Stati Uniti è stata la circolare che il Dipartimento di Pubblica Sicurezza ha inviato ai questori di Milano e Roma. Nel documento si chiede di rafforzare ulteriormente - per quanto possibile visto che l'allerta è già a livello 2, vale a dire l'ultimo prima del livello che scatta solo in caso di attacco terroristico - la vigilanza e il controllo nelle due città, con particolare attenzione ai luoghi di culto e di aggregazione. Sono stati inoltre disposti una serie di posti di blocco per aumentare i controlli a persone o veicoli sospetti. D'altronde in un momento come questo, con allarmi - veri o falsi che siano - in mezza Europa, partite di calcio sospese, continui blitz delle forze speciali alla ricerca di presunti terroristi e cellule nascoste, nessuna segnalazione può essere tralasciata e, anzi, va vagliata con la massima attenzione. Soprattutto a Roma, in vista dell'apertura del Giubileo, l'8 dicembre prossimo, per il quale si stanno predispondendo misure particolari . Da stasera nella Capitale sono comparse camionette militari e soldati armati nelle principali stazioni della metropolitana. Ma anche a Milano e nelle altre città italiane. Della lotta al terrorismo ha parlato diffusamente oggi anche il presidente del Consiglio Matteo Renzi, che ha anticipato una proposta per ulteriori stanziamenti ma come tutte le autorità, a cominciare dal presidente della Repubblica Sergio Mattarella , ha anche ribadito che non bisogna lasciarsi vincere dalla paura."
L'uscita dal campo di Berlusconi,"La cessione del Milan a un cartello di acquirenti cinesi, fra cui un fondo governativo, segna davvero un passaggio d'epoca, in Italia. Per quel che riguarda il calcio, ovviamente, ma anche la società, la politica. E il rapporto fra società e politica. Perché il calcio, nel rapporto fra società e politica, conta molto. Da noi più che altrove. Ne ho scritto altre volte, su Repubblica. Ma, in questo caso, ripetersi forse non è un problema. Il calcio suscita interesse, passione e appartenenza. Circa 4 italiani su 10 si definiscono tifosi. Metà di essi si dice ""militante"", un altro 30%: sostenitore ""caldo"". Oltre il 50%, comunque, ""odia"" almeno un'altra squadra (come ho scritto in un articolo con Luigi Ceccarini su Limes 5/2016). Il calcio, infatti, è fattore di identità. Antagonista, oltre che protagonista. Offre riferimenti e soggetti in cui riconoscersi e ai quali opporsi. Fornisce bandiere e colori. Proprio come la politica. Anzi: più della politica. Perché il calcio viene prima. È una ""metafora della vita"", ha osservato Edmondo Berselli. D'altronde, si gioca e si tifa fin da bambini. La passione matura nel contesto dove si vive e lavora. In famiglia. Per dire: io sono bianconero da sempre. Perché sono cresciuto nella provincia piemontese da genitori veneti. E la Juve costituiva - e costituisce - un veicolo di ""promozione"" sociale. Non per caso i torinesi ""autentici"" sono granata. Nella mia famiglia, peraltro, c'è un figlio bianconero. Come me. L'altro tifa per il Chievo. Per distinguersi e prendere le distanze. Non per caso Berlusconi è entrato in politica ""dopo"" essere entrato nel mondo del calcio. E (anche) per questo ha avuto successo. Perché nel calcio ha affinato le tecniche della competizione politica. La fidelizzazione e l'antagonismo. La mobilitazione del tifo, che costituisce l'archetipo della militanza. I ""media"", certo, hanno giocato un ruolo fondamentale. Ma come media, appunto. Mezzi di costruzione del consenso. Sperimentati da tempo anche gli altri attori politici. Il rapporto fra poteri politici e Rai, d'altronde, ha una storia lunga e mai conclusa, come dimostra la recente vicenda delle nomine alla guida di reti e notiziari. La vera differenza fra Berlusconi e gli altri politici della Prima Repubblica rispetto a quelli vissuti e sopravvissuti dopo Tangentopoli, è che Berlusconi aveva risorse e argomenti migliori da spendere nella competizione politica. Il controllo dei media, ovviamente. Ma, più ancora, il controllo sul linguaggio e sulle tecniche della competizione politica. Appreso nel e dal calcio. Certo, lui si presentava come l'imprenditore, cioè, il non-politico, in una fase di antipolitica simile a quella odierna. Ma è anche il presidente del Milan. Che, dal 1986 al 1994, aveva già vinto 4 scudetti e 3 Champions League. Così, quando decide di fare politica in prima persona, ha il linguaggio, l'esperienza, la legittimazione.Che fanno la differenza. Così, può annunciare la sua ""discesa in campo"", a capo di un partito che battezza ""Forza Italia"", come il grido di sostegno alla nazionale. E chiama i suoi sostenitori, i suoi tifosi: Azzurri. Come i giocatori della nazionale. Dal colore della loro maglia. Il dubbio che la bandiera del tifo divida anche il campo politico è fondato. Ma il problema è relativo. Semmai è vero il contrario: è il tifo politico che interferisce con quello del calcio. Così vi sono tifosi del Milan che emigrano, perché antiberlusconiani e, secondo il linguaggio del Cavaliere, comunisti. Ma non sono molti. Perché la fede nel calcio viene prima. Ed è più forte e duratura. I successi del Milan: contano. Alimentano il consenso politico del Cavaliere. Conta, comunque, l'appartenenza alla comunità dei tifosi nell'insieme. Alla quale egli si rivolge come ""uno di loro"". Così la cessione del Milan ai cinesi segna la fine di un'epoca. E ""segue"" la fine politica di Berlusconi. Già avvenuta nel 2011. L'anno dell'ultimo scudetto del Milan. Il declino politico accompagna quello nel calcio. Non ne è causa. Neppure l'effetto. In entrambi gli ambienti, però, Berlusconi aveva esaurito la spinta propulsiva. In politica, da tempo, non è più un outsider. Ma un ""politico"" come gli altri. Dopo vent'anni: non ha più il carisma di un tempo. Nel calcio come nei media paga - letteralmente - i problemi economici e finanziari dell'imprenditore. E senza risorse finanziarie, nel calcio come nei media: non puoi reggere. Il calcio stesso, d'altronde, non ha più la capacità di un tempo di mobilitare, appassionare. Dunque, non è più palestra e scuola di politica. Perché troppo logorato da scandali e interessi opachi. Non per caso gli ascolti tv sono calati molto. Il pubblico (pagante) che assiste agli incontri su Sky e Mediaset Premium, infatti, nella stagione 2015-16 è calato del 6% (dati Auditel). Rispetto alla precedente. In valori assoluti e cumulati: 19 milioni di spettatori. Che si sommano ai 12 milioni in meno registrati nella stagione 2014-15 rispetto al campionato 2013-14. Anche in questo caso: 6% in meno. (Su un bacino complessivo, sommando gli ascolti di tutti gli incontri di campionato, di circa 310 milioni). D'altronde, è difficile assistere a uno spettacolo che appare sempre meno credibile. Il 53% dei tifosi (indagine Demos-Coop, settembre 2015) ritiene, infatti, che, rispetto a 10 anni fa, il campionato sia maggiormente condizionato dalle scommesse. Il 42%: dalla criminalità e dalla corruzione. Per contro, solo il 15% pensa che sia divenuto più credibile. Il 45%: di meno. Così l'arrivo dei cinesi è solo l'ultimo atto di un percorso iniziato da tempo. Oggi, infatti, la Cina è vicina. A Milano. Come in Francia e in Inghilterra, a Parigi e Manchester, nel calcio comandano gli sceicchi. A Londra (Chelsea): i miliardari russi. Difficile che questi cambiamenti cambino il rapporto del calcio con la politica. Visto che difficilmente i cinesi ""scenderanno in campo"", in Italia. Contro Renzi, Grillo e i comunisti. Possono, forse, cambiare il rapporto dei tifosi con la loro squadra. Gianni Mura lo ha detto chiaramente: ""Questo calcio non mi piace"". Piace sempre meno anche a me. E ai tifosi. Però non è (solo) per colpa dei cinesi."
"Biotestamento, paziente potrà lasciare terapie. Ma il medico rifiutare di assisterlo","ROMA - Il paziente avrà il diritto di abbandonare le terapie. Ma a fronte del divieto dell' accanimento terapeutico , il medico potrà appellarsi all'obiezione di coscienza e rifiutarsi di 'staccare la spina'. Sono queste le novità conseguenti all'approvazione di alcuni emendamenti al ddl Biotestamento : la normativa dovrà essere rispettata anche dalle cliniche private. Marazziti: ""Codificata l'umanizzazione del morire"" . Ora è stata codificata l'umanizzazione del morire - spiega a Repubblica Mario Marazziti presidente della commissione sul Biotestamento - perché è stato introdotto il principio del fine vita ed è stato codificato l'accompagnamento del fine vita, compresa la sedazione palliativa continua profonda, associata alla terapia del dolore nella fase terminale della vita, quando il dolore sia refrattario alle cure. In altre parole, niente abbandono terapeutico. No ad accanimento terapeutico, ovvero no all'ostinazione irragionevole nella somministrazione delle cure"". Il divieto dell'accanimento terapeutico contenuto nell'art 1 bis aggiuntivo proposto da Marazziti è stato approvato con 240 voti favorevoli, 4 voti contrari, e 93 astensioni. ""Garantita la terapia del dolore"" . Il testo, precisa Marazziti, ""non configura l'abbandono terapeutico nella fase terminale della vita, ma, al contrario, garantisce la terapia del dolore in modo esplicito, anche in caso di rifiuto o di revoca del consenso al trattamento sanitario indicato dal medico. Quindi garantisce l'accompagnamento terapeutico nel fine vita. In altre parole, nel caso di paziente con prognosi infausta a breve termine o di imminenza di morte, è stato detto no all'accanimento terapeutico"". Il testo dell'articolo aggiuntivo. Ecco l'articolo 1-bis (Terapia del dolore, divieto di ostinazione irragionevole nelle cure e dignità nella fase finale della vita): ""Il medico, avvalendosi di mezzi appropriati allo stato del paziente, deve adoperarsi per alleviarne le sofferenze, anche in caso di rifiuto o di revoca del consenso al trattamento sanitario indicato dal medico. A tal fine, è sempre garantita un'appropriata terapia del dolore, con il coinvolgimento del medico di medicina generale e l'erogazione delle cure palliative di cui alla legge 15 marzo 2010, n. 38. Nel caso di paziente con prognosi infausta a breve termine o di imminenza di morte, il medico deve astenersi da ogni ostinazione irragionevole nella somministrazione delle cure e dal ricorso a trattamenti inutili o sproporzionati. In presenza di sofferenze refrattarie ai trattamenti sanitari, il medico può ricorrere alla sedazione palliativa profonda continua in associazione con la terapia del dolore, con il consenso del paziente. Il ricorso alla sedazione palliativa profonda continua o il rifiuto della stessa sono motivati e sono annotati nella cartella clinica e nel fascicolo sanitario elettronico"". Il comma 6 eliminato . L'Aula della Camera, approvando un emendamento della commissione Affari sociali che sopprime il comma 6 dell'articolo 1, ha tolto ogni riferimento all'abbandono terapeutico. Il comma 6 prevedeva: ""Il rifiuto del trattamento sanitario indicato dal medico o la rinuncia al medesimo non possono comportare l'abbandono terapeutico. Sono quindi sempre assicurati il coinvolgimento del medico di famiglia e l'erogazione delle cure palliative"". Obiezione di coscienza, ma 'mascherata' . Il medico, oltre a non essere responsabile delle conseguenze che derivano dal rifiuto del paziente a essere sottoposto a terapie, può rifiutarsi di ""staccare la spina"". È quanto prevede un emendamento della commissione Affari sociali, che modifica il comma 7 dell'articolo 1 della proposta di legge sul testamento biologico. Di fatto, con l'approvazione dell'emendamento, si riconosce al medico di non avere obblighi professionali qualora il paziente, ad esempio, gli chieda di sospendere terapie fondamentali per la vita, come la nutrizione e l'idratazione, o addirittura l'interruzione dei macchinari che lo tengono in vita. Il che, tradotto, significa che viene riconosciuta al medico l'obiezione di coscienza, ma in modo non diretto. Cliniche private sono tenute a rispettare legge. Nessun distinguo o trattamento particolare viene riconosciuto alle strutture sanitarie private convenzionate. Lo ha stabilito l'Aula della Camera, bocciando un emendamento centrista che mirava a consentire alle ""istituzioni sanitarie private"" di poter essere ""esonerate da applicazioni non rispondenti alla carta dei valori su cui fondano i propri servizi"". In sostanza, con l'emendamento si voleva consentire alle strutture private convenzionate di non applicare la legge sul testamento biologico, soprattutto laddove viene riconosciuto al paziente di non sottoporsi a determinate cure e terapie, come ad esempio l'idratazione e la nutrizione artificiali. Governo neutrale . Come già fatto nelle scorse sedute di Montecitorio dedicate all' esame della proposta di legge sul testamento biologico , anche oggi il governo ha scelto di rimanere 'neutrale'. L'esecutivo, ha annunciato di "" rimettersi all'Aula "" della Camera per quel che riguarda il parere sugli emendamenti."
"Silenzi? No, grazie","Connessioni - Marta e Elisa. ""Come stai?"" ""..."" ""C'è qualcosa che non va?"" ""..."" ""Perché non dici niente?"" ... ""Sei arrabbiata?"" ""..."" ""E va bene, ho sbagliato, scusami. Però adesso basta. Scusa, ho detto!"" ""..."" ""Se non parli entro il mio tre, aprirò l'armadio, prenderò tutti i tuoi vestiti e li lancerò dalla finestra. E, subito dopo, andrò in cucina e disintegrerò il servizio da caffè che ci ha regalato tua zia. E, infine, mi sposterò in bagno e verserò nel water la tua crema per la faccia"" ""No, ti prego! La crema all'argilla verde nel water no! Ricomincio a parlare"" ""Bene. Però promettimi che non lo userai mai più"" ""Cosa?"" ""Il silenzio. Come arma di ritorsione contro un torto subito"". A quel tempo, la nostra età aveva il due davanti. Oltre che molto giovani, eravamo leggeri, egocentrici e gaudenti. Eravamo dedicati l'uno all'altra con la passione e la determinazione dei grandi amori ancora acerbi. Erano gli anni in cui il nostro rapporto prendeva corpo e forma. Quello che un giorno sarebbe diventato mio marito, il padre dei mie figli e il cointestatario del mio mutuo, mi raccontò, subito dopo aver minacciato di versare nel water la mia crema preferita, che l'avversione al silenzio aveva origini antiche. ""Una volta, da piccolo, feci qualcosa di proibitissimo - tipo sputare addosso a qualcuno o insultare un parente, non ricordo. Era qualcosa di così grave che i miei genitori decisero che dovevano trovare un castigo adeguato. Così, smisero di parlarmi e, intorno a me, per ore che mi sembrarono giorni, ci fu solo un silenzio gelido e assordante. Fu orrendo. ""Toglietemi la televisione, i giochi, il budino di cioccolata ma, vi prego, parlatemi!"", dissi, disperato ed esausto"" ""E loro?"" ""Boh, non mi ricordo"". Ci promettemmo, in quell'occasione, che non avremmo mai usato il silenzio come arma di distruzione reciproca. Capii solo con il tempo l'inestimabile valore di quel patto, frutto di un curioso trauma infantile. Il silenzio, usato per punire, per nascondere, per non dire, per rinviare, per far finta di essere altro o altrove, è un'erba cattiva che mette radici profonde e infide. È un alibi che diventa abitudine, è un vento tagliente che raffredda e avvizzisce le relazioni, è una maschera mutevole, che può farsi mostruosa, è una coltre grigia che confonde e, talvolta, insudicia. Dialogare, anche quando si finisce in un pozzo, anche quando le parole non vengono, anche quando costa una fatica terribile, è l'unica strada per restare se stessi, per mantenere la propria integrità e la propria identità, per decidere se restare o andare, con cognizione di causa. Per questo, Marta e Sergio, in questa storia, mi fanno un po' di paura e anche molta tristezza. E, per questo, auguro a Marta ed Elisa un amore grande, pieno zeppo di parole e, possibilmente, anche di mousse au chocolat."
"Macerata, Pamela stordita e poi uccisa a coltellate. Indagini alla stretta finale","MACERATA - Stordita in salotto con un colpo alla tempia, uccisa con coltellate al fegato e poi trascinata sulla meravigliosa, grande terrazza con vista sui Sibillini: è lì, in quei quaranta metri quadrati annessi alla mansarda all'attico della palazzina rossa di via Spalato e inaccessibili da sguardi indiscreti, che secondo l'accusa ipotizzata dagli inquirenti il corpo di Pamela sarebbe stato fatto a pezzi. Non ci sono finestre di altri appartamenti, di quello in cui viveva Innocent o di altri palazzi della zona, che affacino sulla terrazza. La ricostruzione ipotizzata dagli inquirenti comincia a essere dettagliata. La procura sosterrà le accuse ai due fermati dei giorni scorsi, il 22enne Lucky Desmond e il 27enne Awelima Lucky, nell'udienza di convalida davanti al Gip, che la scorsa settimana nelle carte non aveva trovato prove sufficienti a giustificare l'arresto di Innocent Oseghale anche per l'accusa di omicidio volontario (la custodia cautelare in carcere era rimasta per le accuse relative allo scempio e al tentativo di occultamento del cadavere). Ma stavolta i magistrati sono convinti di avere raccolto sufficienti indizi di colpevolezza per superare l'esame del Gip. L'interrogatorio di convalida dei due, previsto per oggi, è stato rinviato a domani per consentire alla procura di presentare altri documenti a sostegno delle accuse. Nell'appartamento sono state trovate tracce di sangue sia sulla terrazza, dove sono copiose, sia in vari punti del salotto, tra cui sotto un divano. Anche nel cestello della lavatrice ci sono tracce ematiche emerse al luminol: sarebbero state lasciate nel lavare i vestiti. Ieri il Ris dei carabinieri ha lavorato a lungo sull'appartamento cercando nuove impronte e tracce sfuggite ai primi accertamenti. Hanno rilevato anche alcune impronte lasciate con i piedi, e oggi saranno prese le impronte plantari anche al quarto indagato per attribuirle con certezza. Sul ruolo di quest'ultimo, un quarantenne nigeriano, gli inquirenti sono però molto cauti. Il suo coinvolgimento sarebbe suggerito da alcuni contatti telefonici sospetti con alcuni degli altri indagati, ma gli investigatori sostengono di ritenere il suo ruolo del tutto estraneo o molto marginale, salvo prova contraria che dovesse emergere dagli accertamenti in corso. Per questo non ne avrebbero chiesto il fermo, e anzi l'uomo avrebbe collaborato aggiungendo particolari che confermerebbero il disegno dell'accusa nei confronti degli altri tre, e che lo escluderebbero completamente. Restano invece aperti tutti i dubbi sul movente dell'omicidio: dal tentativo di stupro finito male al sacrificio rituale, ipotesi che gli inquirenti non escludono ma per le quali, al momento, non hanno prove. E resta aperta anche l'ipotesi che ci fossero altre persone nell'appartamento di via Spalato quando Pamela si è iniettata la dose, quando è morta (probabilmente per mano violenta e non per la droga, ma la conferma ufficiale arriverà solo al termine degli esami autoptici e tossicologici) o quando è stata fatta a pezzi e poi abbandonata, in tarda sera dello stesso giorno in cui è entrata nell'appartamento di via Spalato, nelle campagne di Pollenza. Anche su quest'ultima fase, il tentativo di occultamento del cadavere della 18enne romana fuggita dalla comunità Pars di Corridonia, sono in corso ulteriori accertamenti: oggi verrà analizzata l'auto usata dal tassista abusivo camerunense chiamato da Innocent per trasportare i due trolley a Pollenza. L'uomo, quella sera stessa, dopo aver riportato Innocent in centro a Macerata tornò a Pollenza per curiosare su cosa contenessero quei due trolley che, ha poi raccontato in questura, Innocent non gli lasciò neppure caricare in macchina: ""Ci penso io"", gli avrebbe detto. Ma una volta aperto uno dei due, è fuggito inorridito e impaurito presentandosi solo il giorno dopo, nel pomeriggio, alla questura di Macerata."
"Ask.fm, il social dell'anonimato: come difendersi dalle insidie del cyber senza volto","NASCE in Lettonia, Ask.fm, che sta per ""Ask for me"" (chiedi per me). Una community particolare, assimilabile ai vari social, ma con una caratteristica: gli utenti possono interagire in forma anonima. E di utenti su Ask.fm ce ne sono sessanta milioni, più di tredici si collegano quotidianamente, l'Italia è il paese che ne conta di più. Ask.fm è tra i siti più utilizzati dai teenager, uno spazio in cui si possono porre domande per ottenere risposte, e per rispondere, questo, sì, occorre registrarsi. L'ingresso è vietato ai minori di 13 anni. Ma ovviamente su internet chiunque può avere qualunque età, e a 14 anni ci si può collegare. E come fosse niente, ricevere inviti al suicidio. E' successo a Padova, dove una ragazza di 14 anni si è lanciata dal tetto di un albergo dismesso. E' accaduto ultimamente in Usa e in Gran Bretagna. E' accaduto a quindici ragazzi nel mondo negli ultimi mesi. ASSANTE: ""RENDIAMO UNCOOL L'ANONIMATO"" Social e minacce. Ask.fm funziona come sito e come app mobile per smartphone e tablet. Si pone una domanda, senza limitazioni tematiche, e si attende una risposta. Come altri spazi web che funzionano in modo analogo, Ask.fm può essere vissuto come un luogo della rete utile e funzionale. Ma può rapidamente trasformarsi in un incubo. Perché la modalità anonima con cui è possibile interagire con altri utenti può nascondere insidie letali, se non si è preparati a difendersi. Soprattutto se nel profilo ci sono foto o video personali. Chiunque può porre domande sui profili personali degli utenti, che possono essere ""seguiti"" come accade su Twitter. Ma a differenza del network del passerotto, su Ask.fm non si può sapere chi ti sta seguendo, ma solo il numero dei follower raggiunti. Le domande possono essere innocenti. Ma tra un ""Ti piace andare al cinema?"" e ""Qual è il tuo hobby preferito"" può arrivare a sorpresa, anonima, una richiesta diversa: ""Hai disturbi alimentari?"", ""Hai mai usato droghe"", ""Sei vergine?"". Parole che possono aprire le porte dell'inferno digitale. Perché su Ask.fm non c'è controllo o filtro umano a quello che viene scritto. C'è un'avvertenza molto chiara quando ci si collega al sito: nessuno monitora il contenuto, anche se i comportamenti illegali, diffamatori e lesivi dell'utenza sono proibiti. Ma nonostante i deterrenti, la frequentazione di Ask.fm è stata associata a un numero rilevante di episodi di cyberbullismo. E a diversi suicidi di minori. Perché, come spiega la psicologa Anna Oliveiro Ferraris, ""Il cyberbullismo annichilisce le vittime"". Il problema è che utilizzando Ask.fm, si è esposti da subito a domande anonime, che sono attivate di default . L'utente deve poi manualmente modificare l'impostazione, per garantirsi un minimo di protezione. Messaggi come ""Ucciditi"", ""Prenditi un cancro"", ""Bevi dell'ammoniaca"" sono state segnalate dagli utenti in tutto il mondo. La psicologa: ""Il cyberbullismo annichilisce le vittime"". Come proteggersi. Oltre alle caratteristiche social classiche, e quindi gli elenchi di attività in corso sul sito, il punto centrale di Ask.fm è la pagina di profilo di ogni utente. Che ha come elemento prominente un box in cui si possono digitare domande. Uno spazio che, se si lascia aperto l'accesso agli utenti anonimi, può diventare presto un ricettacolo di insulti, assalto sessuale, attacchi alla persona. Come proteggersi? Abolire l'anonimato su internet è un nonsenso, alla luce delle decine di social che aprono ogni giorno e che possono potenzialmente esporre gli adolescenti a rischi del tutto simili. Tinder, Kik, Snapchat e altri network minori e molto usati dai ragazzi sono spazi in costante espansione, su cui effettuare controlli di sicurezza diventa complicato. Ci sono stati suicidi anche per post su Facebook, e dal momento ipotetico in cui Ask.fm diventasse un sito blindato, ne aprirebbe subito un altro aperto e anonimo, pronto ad attirare milioni di utenti. La prima mossa dovrebbe arrivare da Ask.fm, disabilitando come impostazione base le domande anonime, che naturalmente sono uno dei punti di maggior attrazione del sito. Ma il punto chiave rimane l'attenzione dei genitori verso le attività dei figli. Essenziale in un mondo in cui le identità reali e quelle digitali sono ormai una sola cosa, e i pericoli del mondo si replicano nel dominio elettronico."
"Nicaragua, l'ex guerrigliero sandinista Ortega accusato di violentare i diritti umani dei cittadini","MANAGUA - Uno Sciopero Nazionale chiede la liberazione di centinaia di manifestanti. Lo sciopero nazionale del 7 settembre scorso in Nicaragua ha cercato di mettere pressione al governo di Daniel Ortega, chiedendo la liberazione di centinaia di persone imprigionate per aver partecipato alle manifestazioni che da aprile esigono che l'ex guerrigliero sandinista lasci il potere. Uno sciopero generale coordinato da Alianza Civica , un’organizzazione nata sotto la mediazione della Chiesa, che riunisce imprenditori, studenti, sindacalisti, dirigenti contadini e accademici al fine di negoziare con il governo una via d'uscita dall’attuale crisi politica, a cui si unirono il ""grande commercio"", le aziende internazionali e le banche, congelando la capitale di Managua. Sulle prime, Alianza Civica doveva essere un organismo propulsore del dialogo nazionale, ma davanti alle derive violente del governo ha cominciato ad attivare forme di pressione sempre più incisive. Lo sciopero è stato un grido davanti al deterioramento dell'economia dopo ormai quasi cinque mesi di crisi. Manifestanti accusati di terrorismo. I nicaraguensi si svegliano ogni giorno con notizie di nuovi arresti. Leader del movimento studentesco, medici, professori, attivisti o chiunque abbia partecipato o anche solo appoggiato indirettamente le manifestazioni contro il regime viene accusato di terrorismo e possibilmente arrestato. Il fenomeno del paramilitarismo, riconosciuto da numerose organizzazioni per i diritti umani, e che invece Ortega definisce ""polizia volontaria"", detiene e trasferisce nelle celle del carcere popolarmente conosciuto come El Chipote e segnalato come centro di tortura da Human Right Watch . Il Centro per i diritti umani del Nicaragua (CENIDH) stima che oltre 400 persone siano state imprigionate a causa delle proteste. I morti sono ormai 455. Il Consiglio di Sicurezza dell’ONU denuncia gli abusi del governo Ortega. Secondo l'ultimo rapporto del CENIDH i morti sono saliti a quota 455. Davanti a questi numeri il Consiglio di Sicurezza delle Nazioni Unite si è riunito per discutere la crisi del paese centroamericano. L'incontro, convocato dagli Stati Uniti, che detiene la presidenza di turno del Consiglio, ha denunciato la violazione dei diritti umani e la brutale repressione scatenata da parte dello stato contro le manifestazioni pacifiche che chiedevano la fine del regime di Ortega, che dal 2007 governa con un pugno di ferro. Ortega non ascolta e respinge le accuse. Il governo di Ortega sordo davanti alle accuse della comunità internazionale. L'ambasciatore Usa Nikki Haley ha avvertito che il Consiglio ""non può essere un osservatore passivo ""mentre il Nicaragua rischia di diventare uno"" stato fallito ""e"" dittatoriale"", la replica del ministro degli Esteri del Nicaragua, Denis Moncada Colindres, non ha tardato descrivendo come ""interferenza nella sovranità del paese"" le accuse del Consiglio. Un atteggiamento che non stupisce e che era stato già confermato daI governo che alla fine del mese di agosto ha ordinato al rappresentante dell'Ufficio dell'Alto Commissario delle Nazioni Unite per i diritti umani ( OHCHR ) e al suo gruppo di lavoro di lasciare il paese. Dopo l'espulsione di Guillermo Fernández Maldonado e della sua squadra le Nazioni Unite hanno denunciato le autorità di commettere abusi di forza e violazioni dei diritti umani contro i manifestanti. Ortega ha respinto le accuse, che ha descritto come ""eccessive, parziali e soggettive"". ""L’ossessione per il potere"" della coppia Ortega-Murillo . Il ministro degli esteri del Nicaragua Denis Moncada, in una lettera inviata al rappresentante regionale dell’Officina dell’Alto Commissionato della ONU, OACNUDH , ha affermato che la missione dell’ONU non era più necessaria. Contemporaneamente, lo scorso 10 settembre nel suo primo discorso come nuova commissaria davanti al Consiglio dei diritti umani dell'ONU, l’ex presidente cileno Michelle Bachelet ha parlato soprattutto della questione migratoria ed ha esplicitato la sua preoccupazione nei confronti della situazione in Nicaragua. Per il momento, la mobilitazione della comunità internazionale non è stata sufficiente per combattere quella che viene definita ""la fissazione per il potere"" della coppia formata da Ortega e da sua moglie, la vicepresidente Rosario Murillo. Insomma, il dramma storico del Nicaragua, a quanto pare, non è ancora arrivato al suo ultimo atto."
"Lusi, pm chiede 7 anni e 6 mesi di pena per ex senatore","ROMA - Una condanna a 7 anni e sei mesi di reclusione: è questa la richiesta del pm Stefano Pesci ai giudici della IV sezione penale del Tribunale di Roma per Luigi Lusi, per l'ammanco da oltre 25 di euro dalle casse della Margherita e per le accuse calunniose fatte a Francesco Rutelli. ARCHIVIO: IL CASO LUSI Anche i commercialisti Mario Montecchia e Luigi Sebastio vanno condannati. È un'altra delle richieste per i professionisti che hanno seguito Lusi nelle sue operazioni. Per Montecchia il pm Pesci ha chiesto 3 anni di pena. Per Sebastio 2 anni e due mesi. Per la loro ex collega Diana Ferri il magistrato ha sollecitato l'assoluzione perché il fatto non costituisce reato. ""Non è stata raggiunta prova del dolo"", ha argomentato. Per Lusi il pm Pesci ha chiesto anche la condanna accessoria della interdizione perpetua dai pubblici uffici. Il magistrato ha inoltre sollecitato la confisca di beni e fondi per oltre 25 milioni di euro, che secondo il rappresentante dell'accusa è la quota di quanto è stato preso. Le accuse . ""Una vicenda che ha segnato la crisi profonda della seconda Repubblica. È certo che siamo in presenza di illecito organizzato, pianificato e durato nel tempo"", ha detto il pm Stefano Pesci nel corso della requisitoria. Secondo l'accusa l'ex senatore aveva ""una sorta di signoria totale rispetto alla gestione delle spese della Margherita. Solo lui era a conoscenza delle singole operazioni, solo lui aveva il potere di firma, oltre a Rutelli che non se ne è mai servito"". Secondo il pm nella gestione operativa e finanziaria del partito, i politici erano praticamente assenti così come superficiali erano degli altri organi di controllo, a cominciare dai revisori dei conti"". E ancora: ""Lusi ha sicuramente non rispettato la norma che impone una contabilità ordinata. Un fiume di denaro entra nella TTT srl, società riconducibile al solo Lusi e impiegata per acquistare immobili (l'attico di via Monserrato, a Roma, una villa a Genzano, e l'usufrutto di Villa Elena per conto della nipote, oltre alla ristrutturazione di case a Capistrello) e le quote della Paradiso Immobiliare. Oltre 3,6 milioni vanno nelle tasche della moglie Giovanna Petricone, che ha patteggiato, quasi 2 milioni a conoscenti e amici di Lusi"". In merito all'accusa di calunnia nei confronti di Rutelli, il pm riferendosi all'atteggiamento di Lusi, ""una cosa è mentire per difendersi, altra cosa è fare chiamate di correità false e accusare persone innocenti"". Il caso . L'ex senatore è accusato di aver intascato soldi pubblici a partire dal 2002, quando ricevette l'incarico di controllare le entrate e le uscite del partito cui erano destinati i finanziamenti. Nel 2012 la Banca d'Italia segnalò un'operazione sospetta sull'acquisto di un appartamento in via Monserrato, a Roma, vicino piazza Navona. Così gli inquirenti iniziarono a esaminare i conti della Margherita scoprendo che, ricorrendo anche a due società estere, la TTT srl e la Paradiso, Lusi era riuscito a dirottare in Canada 23 milioni di rimborsi elettorali e poi li aveva fatti rientrare in Italia con lo scudo fiscale. L'arresto scattò a giugno 2013, autorizzato dal Senato a scrutinio palese."
"Capodanno con cena indiana ricordando ""il lungo viaggio di Tiziano Terzani""","ROMA - La Mother&Child Foundation presenta una serata di beneficienza per la realizzazione della terza casa di accoglienza della Mother&Child nello stato del Kerala, in India. Angela Terzani Staude e Francesco Bruno Ensemble il 31 dicembre prossimo daranno vita ad una serata a sostegno del progetto con lo spettacolo "" Le Parole Altre: il lungo viaggio di Tiziano Terzani "" Auditorium del Massimo - Via Massimiliano Massimo, 1 a Roma. Il programma. La serata prevede un buffet, con cena indiana dalle 20,30; lo spettacolo, alle ore 22,45; il tutto a 70 euro, più 5 euro per la prevendita. I biglietti possono essere acquistati presso Ticketone . Si tratta di un viaggio multimediale portato sulla scena e ripercorso come in un sogno, tra musica , immagini e narrazione in uno spettacolo dove le composizioni di Francesco Bruno spaziano attraverso le molteplici espressioni del jazz moderno, conducendo lo spettatore attraverso i luoghi, i suoni e la storia dei popoli protagonisti della vita del grande giornalista e scrittore e della sua idea di pace. La narrazione, i commenti, i video. Sarà Angela Terzani Staude a tessere il filo dei racconti scritti da suo marito. Le musiche originali sono di Francesco Bruno ed eseguite dal "" Francesco Bruno Ensemble ""; i video originali sono di Giovanni Bruno. Lo spettacolo sarà preceduto da una cena indiana organizzata dal Ristorante indiano il Guru di Roma in una cornice suggestiva. E' prevista una pausa dalle 23:50 alle 00:10 circa, per gli auguri al nuovo anno, con un brindisi assieme agli artisti con il pubblico. Il progetto. Il progetto di Mother and Child Italia , ha come intento primario il supporto delle attività della fondazione indiana e dell'orfanotrofio. Oltre alle iniziative storiche prende l'avvio l'attività di progettazione e produzione di mobili di design italiano in India per reinvestire gli utili nella fondazione e creare nuove occasioni di lavoro per ragazzi indiani e italiani."
"Messico, 20 persone uccise in 24 ore. Domenica di sangue nello Stato di Tamaulipas","CITTA' DEL MESSICO - Quasi una persona uccisa all'ora. E' stata una domenica di violenze nello Stato messicano di Tamaulipas, al confine con il Texas. Venti persone sono morte in diversi episodi avvenuti in un solo giorno: 16 uomini e una donna hanno perso la vita in sparatorie nella parte meridionale dello Stato, vicino al porto di Tampico e a Ciudad Madero. I loro corpi sono stati trovati senza vita per strada, qualcuno sul posto di lavoro, freddati per vendetta. Altri tre giovani sono stati trovati a Ciudad Mier, vicino alle rive del Rio Grande. Cinque persone erano state uccise nella stessa regione nei giorni scorsi. Lo Stato di Tamaulipas è una roccaforte di due cartelli della droga, quello del Golfo e quello degli Zetas e in recenti operazioni della polizia e dell'esercito erano stati arrestati decine di presunti narcotrafficanti. Le autorità non hanno identificato i gruppi coinvolti nelle violenze, ma il sindaco di Tampico, Gustavo Torres Salinas, ha detto all'emittente 'Milenio Tv' che otto vittime nella città erano probabilmente legate al cartello del Golfo. Dal 2006, in Messico le vittime legate alla battaglia tra gang di narcotrafficanti sono state oltre 80 mila."
"Bisnonno emigrò in Argentina, ritrova casa grazie a Facebook","CAGLIARI - Ha cercato in lungo e in largo i suoi parenti sardi utilizzando i social network per rintracciarli, per due anni. Oggi Esteban Urgu, 38 anni, nato a Buenos Aires, è tornato a casa in Sardegna, a Scano Montiferro, nell'Oristanese, sulla strada tra Alghero e Bosa, da dove nei primi anni del Novecento era partito suo bisnonno Salvatore per raggiungere l'Argentina. Nella capitale sudamericana il sardo-argentino è un ""bombero"", cioè un vigile del fuoco. Esteban, accompagnato da un gruppo di amici isolani, ha incontrato il sindaco Antonio Flore nella sala consiliare del comune del Montiferru e conosciuto i parenti che vivono nel paese: la più anziana una prozia di 90 anni. Esteban Urgu ha ricostruito la trama dei suoi rapporti con la Sardegna grazie a Facebook e in particolare alla pagina ""Urgu in su mundu"" , creata da un altro Urgu, Luca, originario di Paulilatino, insegnante di Lingua e Letteratura spagnola nella scuola superiore. Una storia di emigrazione e di ricongiungimento con la terra di origine: ""Sono felice di essere tornato a casa. Ho cercato le mie radici e ora le ho trovate - ha detto Estaban visibilmente emozionato - a Scano Montiferro ritrovo una memoria che arricchisce la mia vita. Mio bisnonno non è riuscito a tornare nella sua terra, ma io sono tornato e lui è con me"". Il sindaco ha donato a Esteban libri sulla storia di Scano Montiferro e il certificato di appartenenza alla comunità: ""per noi è un grande piacere accogliere chi sente il richiamo dei ricordi e delle radici. Il senso di appartenenza alla comunità si rinnova e si rafforza"". Esteban ha risposto con un saluto in lingua sarda: ""Si torro gratzias a tottus"""
"Scuola, continuano le proteste dei docenti. Giannini: ""Ci stiamo occupando della mobilità""","Continuano le proteste degli insegnanti contro i trasferimenti di sede previsti dal piano di mobilità straordinario. E per ribadirlo stamattina i docenti sono scesi in piazza, in una manifestazione unitaria, a Bari, Catania, Palermo e Potenza. Il piano, infatti, riguarda in particolar modo insegnanti del Sud che a settembre saranno costretti a fare le valige per raggiungere una cattedra al Nord. ""Ci stiamo occupando della mobilità, è un processo normale di questi tempi nel mondo della scuola, quest'anno c'è un piano di mobilità straordinario"", ha detto la ministra dell'Istruzione, Stefania Giannini. ""Chi viene trasferito lo sapeva per legge e partono con un contratto in tasca a tempo indeterminato"" ha aggiunto Giannini ""la mobilità generale riguarda 200 mila insegnanti, una percentuale inferiore al 10% sono i neo assunti in fase C"". Ma sindacati e lavoratori sono di diverso parere e denunciano un ""esodo vergognoso"" che sta ""depauperando il Mezzogiorno"", per colpa di una legge, la 107 del 2015, ""incostituzionale"" e di un ""algoritmo"" che, in questa fase di mobilità, ha ""sparpagliato gli insegnanti del Sud dal Tevere al Tagliamento, senza tener conto delle situazioni personali e familiari e dei tanti anni passati nella scuola"". Palermo, la rabbia dei prof precari contro i trasferimenti Le novità per l'anno scolastico 2016-17. Un totale di 32mila insegnanti che entrano in ruolo da settembre e lo sblocco di 10 mila assunzioni per il personale Ata: sono alcune ""novità importanti"" per l'anno scolastico 2016-17 annunciate oggi dalla ministra dell'Istruzione Stefania Giannini che ha firmato i provvedimenti di assunzione. ""C'è un organico - ha detto il ministro a Rainews 24 - ancora una volta arricchito: 32 mila insegnanti entrano in ruolo o per vittoria del concorso che si sta concludendo in queste settimane o per scorrimento delle graduatorie a esaurimento"". Un'altra novità importante"" riguarda il personale Ata : ""finalmente si sblocca il piano di assunzioni del personale Ata, tutti coloro che fanno funzionare le scuole, che non sono meno importanti dei docenti. Ne assumiamo 10 mila, ho firmato il decreto la settimana scorsa"". ""Sarà un anno scolastico - ha aggiunto la ministra Giannini - che porta novità positive per il mondo della scuola"". ""Gli spostamenti sono un fatto storico"". ""La mobilità generale quest'anno riguarda 200 mila insegnanti. La stragrande maggioranza chiede come ogni anno il trasferimento, e lo ottiene, nelle sedi desiderate e limitrofe"". Chi invece deve spostarsi di più chilometri, in particolare dal Sud al Centro nord ""è una percentuale inferiore al 10%"", sono ""i neoassunti, i più giovani di servizio, entrati con la Buona scuola"", ha spiegato la ministra Giannini. Questi spostamenti, ha aggiunto il ministro, ""derivano da un fatto storico del nostro Paese. I posti sono per lo più al Nord e al Centro Nord e la maggior parte delle persone che desidera fare l'insegnante, e a questo punto lo può fare con un contratto stabile e definitivo, viene dal Sud. E' un processo che la scuola italiana ha sempre avuto"". ""I nuovi insegnanti sapevano"". ""Ci stiamo occupando della mobilità, è un processo normale di questi tempi nel mondo della scuola, quest'anno la differenza è che è un piano di mobilità straordinario, perché lo scorso anno abbiamo approvato una legge dello Stato, la 107, la cosiddetta Buona Scuola che ha immesso 90mila nuovi insegnanti"", ha aggiunto Giannini. Di questi 90mila, ha sottolineato la ministra, ""una piccola parte sono soggetti a uno spostamento che sapevano per legge li avrebbe interessati quest'anno"". ""Con la differenza rispetto a quanto avveniva nel passato che partono con un contratto in tasca a tempo indeterminato ma che al momento in cui si fanno le valigie, pur sapendolo e avendo spontaneamente accettato questa inevitabile condizione che la legge prevede, chiaramente e comprensibilmente, dal mio punto di vista, hanno un disagio però si tratta di numeri"", ha aggiunto. ""Valutiamo caso per caso"". ""Può capitare che su questi grandi numeri"" della mobilità ""ci siano segnalazioni di non corrispondenza tra quanto richiesto e quanto assegnato"" a un insegnante. ""Si tratta di capire se c'è un'anomalia o un'imperfezione. Caso per caso stiamo esaminando tutte le segnalazioni"", ""garantendo a questi insegnanti la possibilità di avere la migliore condizione possibile entro le prossime settimane in modo che anche quest'anno scolastico inizi regolarmente"". Il ""contratto di mobilità condiviso con le sigle sindacali"" - ha aggiunto Giannini - prevede ""una procedura di conciliazione. E' una normalità, fa parte del mondo della scuola per tutti quei casi in cui c'è una controversia. Sarà questo il modo in cui gli uffici scolastici regionali, in costante contatto con noi, affronteranno e stanno affrontando i casi segnalati. A noi spetta il compito di verificare che tutto si svolga regolarmente e che, dove serve, si possa intervenire"". Le manifestazione. Un centinaio di docenti si è riunito a Potenza davanti all'Ufficio scolastico regionale per denunciare un ""esodo vergognoso"" che sta ""depauperando il Mezzogiorno"", per colpa di una legge, la 107 del 2015, ""incostituzionale"" e di un ""algoritmo"" che, in questa fase di mobilità, ha ""sparpagliato gli insegnanti del Sud dal Tevere al Tagliamento, senza tener conto delle situazioni personali e familiari e dei tanti anni passati nella scuola"". A Palermo invece i manifestanti, riuniti in un sit in davanti alla Prefettura, chiedono al governo di aprire un tavolo interistituzionale per fermare l'""esodo"" di docenti dalle scuole del Sud a quelle del Nord. ""Chiediamo trasparenza e meritocrazia al prefetto di Palermo. Abbiamo lanciato un grido di allarme sociale e chiesto di sollecitare il governo affinché venga rivista la mobilità con una graduatoria vera che tenga conto dei titoli e del merito"", ha detto Maria Pia Labita del coordinamento semi precari della Scuola Palermo dopo l'incontro con il prefetto di Palermo Antonella De Miro. Davanti alla sede della prefettura c'è stato un presidio dei professori, i docenti per qualche minuto hanno bloccato la strada che è stata chiusa al traffico. ""Ripercussioni gravissime sulla Sicilia"". ""Siamo allarmati per le modalità con cui si stanno svolgendo le procedure di individuazione delle sedi di titolarità di migliaia di insegnanti neoassunti con la cosiddetta 'Buona Scuola'. Sono circa 7mila i docenti, in prevalenza ultra quarantenni e cinquantenni, che saranno sradicati dalla loro terra e costretti ad andare al Nord per ricominciare, lontano dai propri cari"", ha detto l'assessora alla Scuola del Comune di Palermo, Barbara Evola secondo la quale ""questo esodo forzato avrà ripercussioni gravissime"" sulle vite dei docenti, ma anche sul tutta l'Isola che ""dovrà dire addio a una preziosissima risorsa umana ed economica"", ha detto Evola che ha puntato il dito contro l'algoritmo utilizzato dal Miur. ""Non voglio andare via con i posti a casa mia"" con questo slogan urlato sotto la sede del Consiglio Regionale a Bari , anche in Puglia hanno manifestato i ""braccialetti rossi"" dei docenti. Sono circa 1.800 gli interessati in Puglia, tra scuola primaria e secondaria di primo grado ""che potrebbero arrivare a 2.500 - secondo cifre di massima stimate dai sindacati della Scuola di Cgil, Cisl, Uil e Snals - se si contano anche i docenti della media superiore"". Per una parte di questi, alcune centinaia, vi sarebbero stati degli errori di calcolo, con docenti che con un alto punteggio vanno fuori regione e altri con punteggio inferiore, restano. ""E' inutile che il ministro Giannini continui a dire che tutto va bene perché è falso - ha detto Domenico Pantaleo, segretario nazionale della Flc Cgil - vi sono evidenti errori nelle procedure di mobilità e bisogna rivedere tutto"". Anche secondo il segretario generale della Flc Cgil il punto critico è l'algoritmo utilizzato dal ministero contro cui compattamente si sono schierati i sindacati. Bari, la mail del ministero alla maestra: ""Trasferita a Modena"". E lei: ""Non parto"". L'appoggio di Pisicchio ai ""braccialetti rossi"". Nel corso della manifestazione a Bari una delegazione di rappresentanti sindacali e del movimento dei ""braccialetti rossi"" ha incontrato Sebastiano Leo, assessore regionale pugliese a Scuola e Formazione professionale e Alfonso Pisicchio presidente della VI Commissione Scuola e consigliere regionale de La Puglia con Emiliano: ""Bisogna valutare la concreta opportunità di attivare con i sindacati e la Regione Puglia e di concerto con l'Ufficio scolastico regionale, delle deroghe per evitare in extremis questo trasferimento di massa. Noi saremo sempre al fianco di chi legittimamente manifesta per far valere i propri diritti"", ha detto Pisicchio che su questo tema ha ottenuto a luglio scorso l'approvazione all'unanimità dal consiglio regionale della Puglia di una mozione che impegna il governo regionale a portare la vicenda nella conferenza permanente Stato-Regioni. Inoltre Pisicchio ha recentemente lanciato un appello a tutti i Comuni pugliesi: approvare la stessa mozione nei consigli comunali e sensibilizzare i sindaci a indossare ai polsi dei nastrini rossi."
L'Onu boccia la legge francese sul divieto del velo integrale,"PARIGI - E’ una condanna simbolicamente forte anche se non avrà nessun impatto sul piano normativo. La legge con cui la Francia ha deciso di bandire il niqab , il velo islamico integrale, viola i diritti umani. Lo dichiara un gruppo di esperti delle Nazioni Unite composto da 18 esperti indipendenti, tra cui un professore di diritto francese. Il comitato per i diritti umani dell’Alto commissariato delle Nazioni Unite aveva ricevuto due anni fa un ricorso da parte di due francesi multate per aver indossato il velo integrale secondo la legge votata nel 2010 quando all’Eliseo c’era Nicolas Sarkozy. Secondo gli esperti dell’Onu il divieto interferisce in modo sproporzionato con il diritto di manifestare liberamente la propria religione, si legge nel comunicato pubblicato a Ginevra. Mentre il comitato riconosce che gli Stati possono chiedere alle persone di scoprire il volto in alcune circostanze, come un controllo di identità, il divieto generale del niqab apppare come una misura troppo radicale. Il Comitato ritiene inoltre che il divieto non protegga le donne che indossano il niqab ma rischia di emarginarle confinandole nelle loro case. Nell’annunciare la decisione, l’organismo dell’Onu ha chiesto alla Francia una compensazione per le due donne, l’adozione di misure volte a evitare che casi simili si verifichino in futuro, nonché di trasmettre una relazione entro 180 giorni sulle misure adottate per attuare la decisione del comitato. La decisione non rischia di cambiare la normativa, confermata dai successivi governi. La Corte europea per i diritti umani si è espressa in passato in senso contrario a quello degli esperti Onu: per ben due volte ha espresso un parere favorevole alla legge voluta da Sarkozy nel 2010."
Amazon lancia Vine: prodotti ai clienti per farli testare e recensire,"QUANDO si acquista su Internet, sapere cosa pensano gli utenti che hanno già provato quel determinato prodotto risulta decisivo nel click finale sul pulsante ""vai alla cassa"". Secondo i dati Nielsen il 66% dei clienti si fida infatti delle recensioni degli altri come se fossero quelle dei loro familiari o dei loro amici. Perciò per aziende di e-commerce come Amazon il giudizio dei clienti è tanto importante. Il colosso di Seattle ha deciso quindi di lanciare un nuovo servizio, Amazon Vine, che dà la possibilità ai ""recensori"" più fedeli e più utili agli altri di provare gratuitamente i prodotti di cui sono appassionati e, se vogliono, pubblicare sul sito la loro recensione. Un servizio per molti ma non per tutti: infatti Amazon selezionerà gli autori delle recensioni giudicate migliori dagli altri clienti per la loro decisione di acquisto è gli darà la possibilità di ricevere gratuitamente a casa prodotti scelti da loro all’interno di una selezione di articoli proposti dalle aziende che partecipano all’iniziativa. In generale si tratterà di prodotti ancora da commercializzare o che stanno per essere lanciati sul mercato. Scrivere il giudizio non è obbligatorio, ma sarà sicuramente gradito, anche se negativo, con la garanzia che né Amazon né il marchio che ha fornito l'articolo modificheranno l'opinione scritta, anche se pessima. ""Il 93% degli utenti legge almeno una delle recensioni di altri clienti prima di comprare un prodotto online"" ha spiegato Tommaso Velo , responsabile di Amazon Vine Italia. ""Desideriamo che i nostri clienti prendano le loro decisioni d’acquisto disponendo di informazioni imparziali, oneste e utili. Con questo servizio da una parte i clienti ricevono informazioni di qualità e, dall’altra, i venditori hanno uno strumento per far testare i propri prodotti e ricevere un feedback, positivo o negativo che sia""."
Il ministero annuncia battaglia ai diplomifici,"Dice il sottosegretario all'Istruzione Gabriele Toccafondi, titolare della questione, che il ministero dell'Istruzione nei prossimi 45 giorni inizierà a stanare le scuole paritarie finte, irregolari, i diplomifici che si fanno pagare dai docenti precari per regalare loro punteggio utile per le graduatorie d'assunzione. E nel corso di un seminario sul tema, il ministro Stefania Giannini ha detto ""sì alla parità scolastica, no ai diplomifici"". Sulla scuola paritaria ""abbiamo infranto molti tabu"", ancora il ministro, ""trattandola come una gamba fondamentale del nostro sistema di istruzione, ma dobbiamo affermare sempre di più il principio di qualità separando ciò che funziona da ciò che non funziona, chi fornisce un servizio da chi fa balzare i numeri degli studenti in occasione degli esami di Stato"". Il sottosegretario Toccafondi aggiunge che ci saranno 52 ispettori in più e che saranno presto coordinati. Il piano straordinario da avviare entro metà novembre - figlio di una legge ""Buona scuola"" che con il comma 152 vuole tenere in piedi lo zoppicante mondo degli istituti paritari - ha l'obiettivo di individuare ""prioritariamente le istituzioni scolastiche secondarie di secondo grado caratterizzate da un numero di diplomati che si discosta significativamente dal numero degli alunni frequentanti le classi iniziali e intermedie"". Oggi, nelle superiori italiane, ci sono 37.492 alunni nelle classi quinte e solo 18.094 nelle prime: significa che si iscrive la metà rispetto a cinque anni fa. Il seminario ""La Buona scuola e il sistema delle scuole paritarie"" ha offerto sostanza e dati a una realtà conosciuta: il cuore delle false paritarie è la Campania. Negli ultimi cinque anni sono stati 29 gli istituti in provincia di Napoli (13), Salerno (13), Caserta (2) e Avellino (1) che hanno subito la revoca della parità scolastica e, quindi, sono stati retrocessi a private ""tout court"". Sono 26 scuole superiori e tre materne. Il Luca Pacioli e il Vittorio Emanuele di Nola e l'Achille Lauro di Torre Annunziata videro l'incursione della Guardia di finanza nell'aprile 2013. Arruolavano studenti fantasma, ragazzi inesistenti: decine e decine di avatar che, inseriti sui registri nelle classi delle medie superiori, consentivano di raggiungere il numero di iscritti previsto dalla legge. In questo modo gli studenti veri, che spendevano per iscrizione e frequenza tremila euro l'anno, avevano la garanzia dell'esame di Stato e soprattutto del diploma. Naturalmente senza frequentare. Erano tutti d'accordo, anche buona parte dei docenti che, braccia incrociate in aula, acquisivano punteggio. Tutti coperti da alti funzionari dell'Ufficio scolastico della Campania. Le accuse furono: associazione per delinquere, falso, alterazione, distruzione di atti. Due dei tre istituti sono stati sequestrati, il terzo era già in liquidazione. Nel frattempo, il ministero ha tolto la parità scolastica a un'altra scuola di Nola, centro dei traffici, e a plessi di Frattamaggiore, Pomigliano d'Arco, Casalnuovo, Marigliano, Poggiomarino e a istituti delle altre tre province campane. Nel 2016 la caccia ai diplomifici italiani sarà - giurano ministro e sottosegretario di riferimento - dura ed efficace."
"Canada, ex ospedale di fine '800 apre le sue porte ai senzatetto e ai loro animali","MONTREAL - ""Nessuno dovrebbe rimanere fuori adesso. Tutti meritano un tetto"". Sante parole della sindaca di Montreal, Valérie Plante. L'antico ospedale Royal Victoria, datato 1893, questo inverno ospiterà i senzatetto con i loro amici a quattro zampe. Evento senza precedenti perché non esiste rifugio per homless che accetti gli animali. La decisione è stata presa prima dell'arrivo del freddo e ora gli alloggi sono in piena funzionalità. À l'inauguration du refuge d'urgence au Royal-Victoria avec la ministre McCann. Je suis fière que nous ayons rapidement trouvé une solution qui renforce les mesures hivernales en place, en plus de s'adapter aux besoins spécifiques des personnes dans le besoin. #polmtl #polqc pic.twitter.com/wGG7ODP2ir — Valérie Plante (@Val_Plante) 17 gennaio 2019 L'ospedale più antico della città, chiuso dal 2015, è stato quindi trasformato in un rifugio temporaneo per garantire che nessun uomo (né bestia) sia costretto a dormire nel freddo: 80 posti letto. Anche se l'ospedale garantirà calore e sicurezza ai senzatetto di Montreal fino al 15 aprile, i legislatori provinciali lavoreranno con i funzionari della città per garantire soluzioni a lungo termine e alloggi permanenti in vista della chiusura in primavera. ""Siamo stati in grado di realizzare questa unità di emergenza in tempi molto rapidi - ha detto la sindaca - Certo, è solo per questo inverno, ma il segnale positivo è che la nostra amministrazione intende trovare una soluzione a lungo termine."" A Montreal si stima che ci siano più di tremila persone senza fissa dimora. Molti di loro trascorrono notti gelate per le strade quando i rifugi finiscono i letti."
"Ong, scontro nel governo Alfano-Orlando. Scintille Grasso-Di Maio: ""Hai lacune. Studia"". La replica: ""Pd prendeva soldi dei migranti""","ROMA - Diventa uno scontro politico-istituzionale la polemica lanciata da Luigi Di Maio sulla collusione fra alcune Ong e i trafficanti di uomini, tesi in qualche modo avvalorata da Carmelo Zuccaro , procuratore di Catania . Dopo gli interventi del Csm e del Vaticano , lo scontro si è spostato ai vertici dello Stato e nel governo. Il premier, il Guardasigilli e il ministro degli Esteri hanno preso posizioni contrastanti sul caso: Paolo Gentiloni difendendo le Ong, il ministro della Giustizia Andrea Orlando invitando la procura di Catania a ""far parlare gli atti giudiziari"" e Angelino Alfano sostenendo il pm di Catania, proprio come ha fatto il grillino Di Maio che rincarato la dose sparando una serie di bordate ai vertici dello Stato: ""Il governo ha iniziato una crociata contro il procuratore di Catania Zuccaro e ha chiesto di farsi spalleggiare dai due presidenti delle Camere - Boldrini e Grasso - che dovrebbero essere due cariche al di sopra delle parti e che invece hanno deciso di prendere parte alla fiera dell'ipocrisia sulle Ong. Da queste persone non accetto lezioncine sulla responsabilità delle cariche istituzionali!"", ha scritto sul suo profilo Facebook il vicepresidente della Camera Luigi Di Maio. Ma il presidente del Senato Piero Grasso ha risposto per le rime: ""Caro Luigi, sei giovane, ma faresti bene a ricordarti che a tutte le età si può e deve imparare - ha detto attraverso Facebook la seconda carica dello Stato al vicepresidente della Camera - Hai già dimostrato più volte di avere grosse lacune, in storia, geografia e diritto: qualche lezione ti sarebbe utile"". Una frecciata che Di Maio non si tiene: ""Caro Grasso, io non smetto mai di imparare nella vita, ma dal suo partito che prendeva soldi dal business degli immigrati non ho proprio nulla da apprendere. Anni e anni di magistratura eppure le è sfuggito. #lacune"". Nei giorni scorsi, va ricordato, il ministro dell'Interno Marco Minniti, rispondendo alla Camera a un question time, aveva invitato a ""evitare generalizzazioni, giudizi affrettati, attenendosi quindi ad una rigorosa valutazione degli atti"". E sul tema s'era registrato anche uno scontro tra lo stesso Di Maio e lo scrittore Roberto Saviano . Gentiloni . ""Se ci sono da parte della magistratura delle informazioni attendibili e credibili - ha detto il presidente del Consiglio Paolo Gentiloni dal vertice Ue straordinario sulla Brexit - non sarà certo il governo a contrastarle. Ma distinguiamo questo dal fatto che per noi l'attività delle organizzazioni di volontariato è preziosa e benvenuta"". ""L'attività delle ong - ha sottolineato - è preziosa e benvenuta. Ci sono traffici? La magistratura indagherà. I volontari che salvano vite umane sono benvenuti"". Alfano : ""Io do cento per cento di ragione al procuratore Zuccaro perché ha posto una questione vera. Tutti coloro i quali devono sapere sanno che questo rischio c'è. Ha il cento per cento di ragione lui. Bisogna capire come fanno alcune ong, e non tutte, a spendere tutti questi soldi solo con i finanziamenti dei sostenitori"". ""Sono degli ipocriti e dei sepolcri un po' imbiancati - ha poi aggiunto - tutti quelli che si indignano a comando: se i magistrati dicono delle cose che a loro piacciono, allora i magistrati possono parlare. Se dicono cose che a loro non piacciono, allora devono stare zitti"". Orlando : ""La vicenda delle Ong lasciamola decidere agli atti giudiziari per quanto riguarda l'aspetto penale - ha detto il Guardasigilli - Sotto il profilo politico credo che, al netto di questa storia, vada raccontata come un insieme di vicende che hanno consentito di affrontare situazioni difficilissime in condizioni difficilissime"". Renzi . Nel dibattito è intervenuto l'ex premier, che ha attaccato sia il M5s che la Lega. Il tema delle Ong, per Renzi, ""è diventato oggetto di scontro ideologico, politico. Di Maio e Salvini, che poi sono dalla stessa parte, hanno cominciato ad attaccare i volontari delle Ong. Noi siamo dalla parte di chi lavora per la legalità, dalla parte dei giudici. E un politico serio cerca di risolvere i problemi, non di alimentare la paura. Se si delinque si interviene, non si spara nel mucchio per prendere i voti"". Nel corso di Matteorisponde, il leader dem ha poi ribadito: ""Noi vogliamo prendere gli scafisti, loro voglio lucrare qualche voto"". E in serata anche il segretario della Lega, Matteo Salvini , dice la sua: ""Alfano e Orlando, Grasso e Boldrini, Renzi e Gentiloni tutti complici e tutti saranno denunciati per favoreggiamento dell'immigrazione clandestina"". Grasso . ""Mi pare un po' fuori dall'ordinamento - aveva detto il presidente del Senato prima del suo intervento via Facebook - che un magistrato, un procuratore, si possa pronunciare ancora prima che si facciano le indagini"". ""Gli strumenti investigativi ci sono - ha sottolineato - il problema è che bisogna saperli utilizzare e trovare le prove. Poi, quando si è conclusa l'istruttoria, forse si può rendere noto il suo esito. Ma mai prima"". Il presidente del Senato aveva criticato anche per i 5 Stelle. ""Tutto questo - spiegava Grasso - è stato strumentalizzato da una parte politica che è contro l'accoglienza e l'integrazione e questo fa male. Bisogna comprendere quale può essere la strumentalizzazione di dichiarazioni fatte magari in buonafede, in un momento particolare in cui vuoi mettere sull'avviso di un pericolo, di un rischio, e poi queste parole vengono strumentalizzate. Una persona che ha un incarico istituzionale deve anche prevedere quelle che possono essere le strumentalizzazioni delle proprie dichiarazioni"". Riferendosi, senza citarlo (ma, come abbiamo visto lo farà più tardi esplicitamente), al vicepresidente della Camera, Luigi Di Maio, la seconda carica dello Stato aveva precisato: ""Il problema è che chi cavalca quelle dichiarazioni poi difende la fonte di quelle dichiarazioni. Ma bisogna scindere il problema politico dal problema giudiziario e delle indagini, sono due aspetti assolutamente diversi""."
"Stadio Roma, grattacieli e 700 milioni di debiti: la saga dei Parnasi","Il padre era il grande vecchio Sandro, ex stagnaro e comunista, che si era fatto le ossa nel dopoguerra costruendo palazzine nel mare sterminato della periferia. Il figlio è il pargolo d'oro, Luca, cresciuto a pane e mattone, ad dell'impero di famiglia. E ora sono un po' come i Marchini, i nuovi ""calce e martello"". Simpatie ""rosse"" e grandi affari nello scenario della Roma del secondo e del terzo millennio. Il loro nome - Parnasi - sale sul proscenio dell 'affaire nuovo stadio della Roma . Con un'altra storia che intreccia affari e politica. Sandro, nel mondo dei re del mattone all'ombra del Cupolone, lo ricordano tutti. E' scomparso lo scorso anno, lasciando vuota dopo una vita la sua stanza nel quartier generale di Parsitalia di via Tevere. Bassino, capelli candidi, voce roca, un rullo compressore. Che, prima da solo e poi con Luca alla sua destra, ha conquistato mezza Roma. A suon di mattoni, s'intende. Per dirne qualcuna, chi non vede correndo sulla Colombo verso il mare il colosso di Euroma 2, il mega centro commerciale, e poi accanto le due mastodontiche torri dell'Eur, i ""grattacieli"" disegnati dal mago architetto Purini? Certo, perché una delle armi affilate dei Parnasi, father and son, è stata proprio quella delle grandi firme. A cominciare dall'Eur per finire alle Torri del nuovo stadio, opera della matita dell'archistar Libeskind e adesso al centro dell'OK Corral con il coriaceo urbanista anti-cemento Berdini. Ma torniamo all'impero. Le case a Marino, l'altro centro commerciale di Pescaccio, gli appartamenti nell'ex rimessa Atac a Tiburtina, con Bnl-Paribas. Poi Serpentara, Torrino, Tor Vergata, Porta di Roma. E pensare che papà Sandro i due colpi li aveva fatti comprando all'asta pezzi da novanta, come Sogene e Generali immobiliare che erano state di Michele Sindona, e, dal fallimento del catanese Graci, proprio i terreni delle attuali torri dell'Eur. E adesso? Luca, quarant'anni, sportivo, maniaco dell'understatement, sposato con la bellissima Christiane Filangieri, attrice di fiction, lui che se pronunci la parola ""palazzinaro"" diventa una belva, si ritrova, con il suo Colosseo giallorosso, al centro della bagarre e sotto i riflettori. ""Sono uno sviluppatore"" dice spesso. Di progetti, s'intende. E di alleanze strategiche. Non erano presenti con papà Sandro alle iniziative elettorali del sindaco Marino? E non hanno partecipato negli anni scorsi al tentativo di rinascita dello storico ""Paese Sera""? Anche perché il rivale di sempre, l'imperatore dei re del mattone Francesco Gaetano Caltagirone, che lo vede come il fumo negli occhi, dalle pagine dei suoi giornali attacca ad alzo zero. Luca vende alla fine del 2012 per 263 milioni uno dei suoi grattacieli dell'Eur per farlo diventare la nuova sede della Provincia? Le polemiche infiammano per mesi le giornate romane. Per non parlare dell'avventura dello stadio della Roma. Romanista? Lo è da sempre, da quando abitava al Fleming vicino a casa di Roberto Pruzzo, dai giorni in cui l'amico pescatore di Fiumicino Teseo gli parlava della ""magica"", anche se, racconta ""i miei zii sono tutti laziali"". Ma negli ultimi tempi, oltre alla scommessa che traballa sullo stadio, oltre che all'inchiesta giudiziaria aperta sull'acquisto dei terreni di Tor Di Valle da da una società poi fallita, ha dovuto pensare soprattutto ai debiti. Consegnando alla fine gran parte dei suoi beni al primo creditore: Unicredit, cedendo a Capital Dev (di cui Unicredit detiene la totalità delle azioni) le sue partecipazioni immobiliari, dalla Parsec alla Samar, proprietaria di terreni al Fleming a Cave Nuove, titolare di un progetto di sviluppo del Pescaccio che può raggiungere i 245mila metri quadrati. Tutti diritti edificatori che saranno messi in vendita da Unicredit per rientrare della spaventosa esposizione del gruppo Parnasi: 700 milioni di euro. Per questo il pargolo d'oro cresciuto nei cantieri non molla. L'affare stadio, per il quale si è alleato anche con il colosso Pizzarotti, non lo può perdere."
"Afghanistan, attaco dei taliban ai cooperanti di People in Need: 11 sgozzati","KABUL - Un commando armato ha attaccato la notte scorsa la sede di una Ong della Repubblica Ceca nella provincia settentrionale afghana di Balkh - a circa 440 chilometri a nord est di Kabul - uccidendo 11 persone: due guardie della sicurezza e nove operatori locali, tutti di nazionalità afgana. Ahmad Muneer Farhad, portavoce del governo provinciale, ha precisato che gli sconosciuti sono penetrati sparando intorno alle 2 di notte nel compound della Ong People in Need ' (Pin) situato nel distretto di Zare. Secondo il portale di notizie Khaama Press, i dipendenti di Pin sarebbero stati sgozzati. Il vice capo della polizia della provincia, Abdul Razaq Qaderi, ha attribuito l'azione ai Taliban. Due settimane fa altri 14 morti. People in Need "" offre assistenza umanitaria in tutto l'Afghanistan dal 2001. I Taliban, contro i quali puntano il dito le forze di sicurezza afghane, non hanno ancora rivendicato l'attacco. Due settimane fa, 14 persone, in maggioranza stranieri, tra i quali anche l'italiano Sandro Abati, 48 anni, originario del Bergamasco, erano state uccise in un raid dei Taliban in un residence di Kabul. Con Abati era morta anche la sua compagna kazaka, Aigerim Abdulayeva, 27 anni. Attacchi sempre più frequenti. Gli operatori umanitari hanno dovuto affrontare crescenti attacchi in Afghanistan da quando è iniziato il graduale ritiro delle truppe straniere, rendendo il paese uno dei più pericolosi per i cooperanti di tutto il mondo, che invece continuano a svolgere il loro compito con progetti di aiuto e sostegno tra la popolazione. I funzionari del governo hanno accusato i talebani per l'attacco, avvenuto a circa 50 miglia (80 km) a sud di Balkh. ""Tra le vittime c'era anche una donna"", ha detto Mohammad Daud Naemi, portavoce del ministero della Riabilitazione e dello sviluppo rurale. L'anno scorso uccisi 57 operatori umanitari. Il gruppo militante islamico punta così a rovesciare l'attuale governo di Abdullah Abdullah sostenuto a livello internazionale, dopo l'estromissione dei taliban dal potere avvenuta con l'invasione degli Stati Uniti nel 2001. Ben 57 operatori umanitari sono stati uccisi l'anno scorso - stando ai dati diffusi dalle Nazioni Unite - la maggior parte dei quali erano afgani, esposti a rischi di rapimenti e uccisioni. Nel mese di aprile, 19 sminatori afghani sono stati liberati due giorni dopo essere stati rapiti dai taliban, mentre realizzavano un sondaggio nella regione orientale del Paese. Hanno avuto più fortunata di cinque operatori umanitari di Save the Children , rapiti a marzo e trovati morti più di un mese dopo nella provincia centrale di Uruzgan. Cos'è People in Need . L'Ong, che ha sospeso tutte le sue attività nel Paese, realizza aiuti umanitari e progetti a lungo termine di sviluppo, programmi educativi e programmi per i diritti umani in ben 28 aree di crisi sparse un po' in tutto il mondo. Il suo direttore è Simon Panek. Nella Repubblica ceca e in Slovacchia, PIN gestisce programmi di integrazione sociale e prevede attività informative ed educative. L'organizzazione ha nel suo statuto l'impegno di promuovere la libertà e i principi di solidarietà umana e della democrazia. Fin dalla sua fondazione nel 1992, il PIN ha avuto una presenza in quasi 50 paesi. Attualmente, PIN è una delle più grandi organizzazioni non governative in Europa centrale e orientale. Tra i suoi donatori sono il governo ceco, il Dipartimento di aiuti umanitari della Commissione europea, EuropeAid, l'Agenzia statunitense per lo sviluppo internazionale, le agenzie delle Nazioni Unite, e privati cittadini della Repubblica Ceca."
La rivolta dei lavoratori dell'hotel Trump di Las Vegas,"LAS VEGAS (Nevada) - Lavorano nell'ombra, ma senza di loro la ""città del peccato"" smetterebbe di funzionare: addetti alle pulizie, camerieri, cuochi e altri dipendenti del settore - a Las Vegas si contano non meno di 155.000 stanze d'albergo - detengono il potere ""nascosto"" di bloccare tutto e possono contare su tutta la forza del loro sindacato, la Culinary Workers Union, e dei suoi 57.000 iscritti. In occasione dell' ultimo dibattito tra i candidati alle elezioni presidenziali che si è tenuto in città mercoledì, i membri del sindacato hanno approfittato dell'attenzione mediatica per far tornare a parlare di una rivendicazione per cui si battono da ormai otto anni: la creazione di un distaccamento sindacale all'interno del maestoso hotel Trump. I dirigenti del dorato edificio che con i suoi 64 piani domina fieramente il Las Vegas Strip (il viale dei casinò) si oppongono a questa risoluzione dal 2008, sebbene alla fine del 2015 il 53% dei 500 dipendenti della struttura abbia espresso parere favorevole tramite un'apposita votazione. Nel ""local 226"", il quartier generale del sindacato che si trova nel centro storico di Las Vegas, è giunto il momento di attivarsi. ""Sí, se puede!"" gridano i dipendenti dell'hotel (riprendendo lo ""Yes, We Can"" di quando a candidarsi fu Obama), riuniti attorno a un tavolo per preparare i cartelli da esibire alle varie manifestazioni organizzate da qui alla fine della settimana. ""Voi non siete cittadini di serie B!"", esclama Mario, uno dei leader del movimento. Mercoledì, appena prima dell'inizio del dibattito, diverse decine di membri del sindacato hanno protestato davanti al lussuoso albergo formando un simbolico muro con i camioncini dei tacos (a inizio maggio Trump aveva maldestramente tentato di sedurre l'elettorato ispanico postando sui social network una foto di lui mentre mangiava questo tipico piatto messicano, ndr) in presenza del reverendo Jessie Jackson. ""È ora di farci rispettare, è ora che inizino a trattarci come persone. - Spiega Eleuteria Blanco, 56 anni, che lavora al Trump da 8. - Come volete che governi il paese, se non rispetta nemmeno i suoi stessi dipendenti?"". Così come lei, i membri del sindacato sono per la maggior parte latinos e, anche se solitamente non hanno diritto di voto, storicamente tendono ad appoggiare i democratici. Qualcuno di essi, sulla maglietta rossa, sfoggia addirittura una spilla pro Clinton e, a due settimane dallo scrutinio, la battaglia del sindacato si sposta quindi oltre la struttura appartenente per il 50% a Donald Trump. ""Loro sono bravissimi a mobilitare gli elettori, in particolar modo quelli latino-americani, e a raggiungerli con il porta a porta. È anche per questo che il Nevada è così diverso dagli altri Stati del Sud: qui i sindacati sono molto potenti - spiega David Damore, professore di scienze politiche presso l'università del Nevada a Las Vegas - visto che il Nevada è uno 'swing state', cioè uno degli Stati in bilico, la Culinary Union potrebbe davvero riuscire a influenzare il voto e i sei grandi elettori che lo Stato detiene a livello nazionale""."
"Maltempo, ancora danni e disagi al Nord: neve sui monti in Valle d'Aosta, crolli al Castello d'Ivrea","ROMA - L'aria più fresca è arrivata e si respira un po' al Nord e al Centro della Penisola. Addirittura la Valle d'Aosta si è svegliata con le cime delle montagne imbiancate dalla neve caduta a 2.000-2.500 metri. In Val d'Aosta neve d'agosto: montagne imbiancate sopra i 2mila metri Ma i temporali e le grandinate di ieri hanno lasciato il segno e ora si contano i danni in molte regioni del Settentrione. La scorsa notte il maltempo ha fatto crollare alcuni pezzi delle mura perimetrali romane vicine al Castello di Ivrea . Il crollo si è verificato in via Circonvallazione. L'area è stata messa in sicurezza dai vigili del fuoco. Il muro è caduto su un passaggio pedonale dove, in quel momento, per fortuna non stava transitando nessuno. A causa delle forti piogge delle ultime ore, sì è verificato il distacco di un blocco da una parete rocciosa all'altezza dell'ottavo tornante a salire della passeggiata del Guncina di Bolzano che ha interrotto l'accesso alla passeggiata stessa. Per poter eseguire i lavori di messa in sicurezza, la passeggiata è stata chiusa nel tratto compreso tra l'accesso a valle da via Michael Pacher e l'innesto con la mulattiera. Si prevede che i lavori proseguiranno per una decina di giorni. In Friuli Venezia Giulia , l'assessore alla Protezione civile, Paolo Panontin, d'accordo con la presidente della Regione Debora Serracchiani, ha decretato oggi lo stato di emergenza sul territorio regionale, mentre il Trentino formalizzerà a Roma la richiesta dello stato di calamità per l'agricoltura. In Veneto , tre persone ferite durante gli acquazzoni di ieri, sono ancora ricoverate in ospedale. In tutto sono stati 48 i feriti soccorsi e portati nei Pronto soccorso degli ospedali del litorale e dell'entroterra: di questi 45 sono già stati dimessi. Nonostante i danni registrati su tutto il litorale veneto, gli operatori turistici non si danno per vinti e sono già al lavoro per ripristinare l'ordine negli stabilimenti, in vista del Ferragosto. È corsa a raccogliere l'uva in Franciaciorta : la tromba d'aria e la grandine hanno colpito un'area fra i 30 e i 50 ettari nei comuni di Provaglio e Iseo e Rovato. In quest'ultimo, sono stati sventrati tremila metri quadrati di serre. Mentre i tecnici della Coldiretti Lombardia stanno verificando la situazione nelle aziende, i viticoltori corrono a raccogliere i grappoli maturi. • ESTATE 2017 TRA LE PIU' ROVENTI L'ondata di caldo che si sta esaurendo sarà ricordata come una delle più intense di sempre in Italia. Dopo un giugno rovente, il secondo più caldo dopo quello del 2003 con un'anomalia di +2,5°C, anche il mese di luglio è stato segnato da due ondate di caldo con valori sopra la norma soprattutto al Centrosud. Ma l'ondata di calore che ha preso il via il primo giorno di agosto ha assunto caratteristiche eccezionali, per estensione, durata e intensità. Record assoluto ad Alghero, Ancona e Bologna. Molte città italiane hanno raggiunto record assoluti di caldo: è il caso, per esempio, di Alghero (42°C), Ancona (40°C), Bologna (40°C), Ferrara (42°C), Firenze (41°C), Frosinone (43°C), L'Aquila (39°C), Perugia (41°C), Potenza (37°C), Trieste (38°C) , Campobasso (38°C) e Udine che, con 37°C, ha eguagliato il suo record assoluto. Anche Viterbo, con 40°C, ha eguagliato il suo record. Battuto, invece, il record a Forlì, con 43°C. Sempre nel Forlivese, in collina, a quota 500 mt, si sono sfiorati i 41°C per effetto dei venti di Foehn. A Urbino (39°C) battuto il record assoluto. Nuovo primato assoluto anche a Pescara con 41°C. LE PREVISIONI • CALDO IN RITIRATA Ha resistito finché ha potuto. Ma ora l'anticiclone nordafricano che ha stretto nel suo caldissimo abbraccio l'Italia deve battere in ritirata, a causa di un vortice instabile nordatlantico che si trova tra la Francia, il Sud della Germania e il Nord Italia. Nubi, rovesci e temporali diffusi al Nord sono previste dagli esperti de iLMeteo.it . Anche sulle regioni centrali è atteso un cambio significativo delle condizioni meteo, che si estenderà anche a Campania e basso Tirreno. Solo all'estremo Sud resiste ancora l'onda calda, ma anche qui ha le ore contate. Antonio Sanò, direttore de iLMeteo.it, comunica che entro il 12 agosto correnti fresche settentrionali avranno conquistato tutto il Paese, anche con rinforzo dei venti di Maestrale soprattutto sui bacini centro-meridionali, sulle aree insulari e al Sud. Scende la colonnina di mercurio, con una riduzione anche di 12 gradi su aree adriatiche e meridionali, rispetto alle temperature eccezionalmente calde degli ultimi giorni. • RISCHIO TEMPORALI Alto il rischio di temporali, sabato, sulle regioni del medio e basso Adriatico e localmente su quelle appenniniche corrispondenti. Il sole spenderà altrove, ma con temperature più miti degli ultimi giorni, che proseguiranno fino oltre Ferragosto."
"Fuga dall'Italia, è emorragia di talenti: nel 2016 via 50mila giovani tra i 18 e i 34 anni","ROMA - Sempre più italiani se ne vanno, chiedono la residenza all'estero, sempre più giovani partono in cerca di futuro oltreconfine, con famiglie che li seguono o vivono attaccate ai diversi fusi orari per mantenere i rapporti. A fotografare l'Italia che emigra è il rapporto Italiani nel mondo 2017 della Fondazione Migrantes della Cei, che racconta di 5 milioni d'italiani trasferiti in Europa e nel mondo, con un aumento del 3,3% in un solo anno. A crescere sono soprattutto i giovani con la valigia: nel 2016 se ne sono andati in 48.600 nella fascia di età tra i 18 e i 34 anni, con un aumento del 23,3% rispetto al 2015. E ormai l'8,2 degli italiani vive fuori dai confini nazionali. In 124mila sono partiti l'anno scorso, +15,4%. Istantanee di un Paese che cambia, che va altrove, radici portate all’estero, paesi che si svuotano. Scatti di realtà per chiedere un'analisi, un rinnovamento, un intervento organico dalla politica. Perché in fondo andando all'estero si portano le proprie radici, le proprie tradizioni, diventando così anche fonte di valore per quello che si è lasciato alle spalle, come raccontano le storie raccolte nel dossier regione per regione. Ma andiamo nel dettaglio. • LA FUGA ALL'ESTERO Al 1° gennaio 2017, gli italiani residenti fuori dai confini nazionali e iscritti all'Anagrafe degli italiani residenti all’estero (Aire) sono 4.973.942, l’8,2% degli oltre 60,5 milioni di residenti in Italia alla stessa data. Il 3,3 % in più rispetto all’anno precedente. Gli italiani sono partiti per 110 territori giungendo a 194 destinazioni. La Lombardia si conferma, con 23mila espatriati, la prima regione da cui si parte, seguita da Veneto (11mila circa), Sicilia, Lazio e Piemonte. • DOVE SI VA Oltre la metà dei cittadini italiani (2.684.325 milioni) risiede in Europa (54,0%), nell'Ue a 15 (1.984.461 milioni, il 39,9%), mentre 2.010.984 milioni vivono in America (40,4%), soprattutto in quella centro-meridionale (32,5%). A seguire l'Oceania (147.930 mila residenti, il 3%), l'Africa (65.696, l’1,3%) e l'Asia (65.003, l’1,3%). I primi tre Paesi con le comunità più numerose sono l’Argentina (804.260), la Germania (723.846) e la Svizzera (606.578), mentre è il Regno Unito che, in valore assoluto, si distingue per la variazione più consistente (+27.602 iscrizioni nell’ultimo anno). • METE PREFERITE Le destinazioni più appetibili il Regno Unito, la Germania, la Svizzera, la Francia, gli Stati Uniti e la Spagna, Paesi che assorbono, nel complesso, il 65% delle cancellazioni per l’estero (66.664 su 102.259 in termini assoluti). Oltre alla conferma delle destinazioni più tradizionali e di quelle recenti, ma annoverate da qualche anno nella graduatoria delle prime venti, come Cina e Romania, emerge una nuova propensione a migrare verso gli Emirati Arabi Uniti, con un aumento, tra il 2014 e il 2015, attorno al 20%. Tra i sette emirati i principali sono Abu Dhabi e Dubai. • DA DOVE SI PARTE Guardando al dettaglio regionale resta la preponderanza (50,1%) dell'origine meridionale dei cittadini italiani iscritti all'Aire (Sud: 1.632.766 e Isole: 859.547, +47.262 rispetto ai 2.445.046 iscritti di origine meridionale nel 2016), mentre il 34,8% è di origine settentrionale (Nord-Ovest: 817.412 e Nord-Est: 806.613, +82.892 rispetto a 1.624.025 del totale Settentrione del 2016). Infine, il 15,6% è originario del Centro Italia (774.712, +32.620 rispetto al 2016). Le regioni per le quali è più importante il flusso migratorio verso l’estero sono la Lombardia (20.389, pari al 19,9% del totale delle cancellazioni), la Sicilia (10.410, pari al 10,2%), il Veneto (9.499, pari al 9,3%), il Lazio (9.298, pari al 9,1%) e il Piemonte (7.767, pari al 7,6%). Le prime cinque province di cancellazione sono Roma, Milano, Torino, Napoli e Palermo da cui proviene circa il 25% delle migrazioni in uscita. • MOBILITA' IN ITALIA L'Emilia Romagna si conferma la regione più attrattiva, con un saldo pari a +2,3 per mille, seguita dal Trentino-Alto Adige (+2 per mille) e dalla Lombardia (+1,4 per mille). Le donne residenti fuori dei confini nazionali sono 2.391.218, il 48,1% del totale a livello nazionale (quasi +79.000 unità rispetto al 2016). Le regioni italiane con il numero più consistente di donne sono, nell’ordine, la Sicilia (oltre 350 mila), la Campania (oltre 231 mila), il Lazio (oltre 215mila) e la Lombardia (oltre 213 mila). • LE ETA' I minori italiani all’estero continuano a crescere in valore assoluto 748.929 (15,1%); 1.109.533 hanno tra i 18 e i 34 anni (22,3%); la classe di età più numerosa (1.163.968) ha tra i 35 e i 49 anni, è cioè nel pieno dell’età lavorativa (23,4%); sotto al milione (946.901, il 19,0%) vi è chi ha tra i 50 e i 64 anni; poco più di 1 milione ha, infine, più di 65 anni (20,2%). Guardando agli ultimi tre anni, gli aumenti più interessanti hanno riguardato soprattutto i giovani e i giovani adulti che si sono rivolti all’estero per ovviare alle difficoltà occupazionali e di realizzazione personale sofferte in Italia. • TRA FUGA E VOGLIA DI RISCATTO Da gennaio a dicembre 2016 le iscrizioni all'Aire per solo espatrio sono state 124.076 (+16.547 rispetto all’anno precedente, +15,4%), di cui il 55,5% (68.909) sono maschi. Il 62,4% sono celibi/nubili e il 31,4% coniugati/e. Oltre il 39% di chi ha lasciato l’Italia alla volta dell’estero nell’ultimo anno ha tra i 18 e i 34 anni (precisamente 48.607 persone, oltre 9mila in più rispetto all’anno precedente, +23,3%); un quarto ha tra i 35 e i 49 anni (quasi +3.500 in un anno, +12,5%). • PARTENZE DI FAMIGLIA Spesso la migrazione non è individuale ma di 'famiglia', intendendo sia il nucleo più ristretto, ovvero quello che comprende i minori (oltre il 20%, di cui il 12,9% ha meno di 10 anni) sia la famiglia allargata, in cui i genitori – ormai over 65 – diventano 'accompagnatori e sostenitori' del progetto migratorio dei figli (il 5,2% del totale). A questi si aggiunge il 9,7% di chi ha tra i 50 e i 64 anni, ovvero i tanti 'disoccupati senza speranza'. • TITOLI DI STUDIO Quanto al titolo di studio , nel 27,9% dei casi chi si trasferisce all’estero ha un diploma di scuola superiore, con una leggera prevalenza degli uomini (il 28,2% contro il 27,6% delle donne). La migrazione femminile si caratterizza per uno svantaggio maggiore, in termini d'istruzione, al crescere dell’età, tanto che le ultrasessantacinquenni sono nel 20% dei casi senza titolo di studio o con la sola licenza elementare (il 14,4% per gli uomini). • PENSIONATI Sono 380mila le pensioni pagate all'estero, il 2,2 % del totale. Aumentano quelle versate in America centrale e Asia, per effetto dei cittadini stranieri che, dopo aver lavorato in Italia, tornano a trascorrere la vecchiaia in patria."
"Biblioteca Vivente, come sfogliare libri umani nel carcere di Bollate","MILANO - Antonio è un libro umano intitolato Bambino; così si legge nella quarta di copertina: ""A 64 anni, di cui oltre 40 in carcere, i ricordi si concentrano sulla prima infanzia. Il signor Somma, fabbro della via, gli odori, i colori di quei primi anni. Il resto non è dimenticato, ma ora c'è bisogno di concentrarsi su ciò che vale veramente"". Ne Il genio dei bicchieri, Armand racconta il suo percorso dalla delinquenza alla scenografia della Scala di Milano. La trama è la sua vita: l'immigrazione dall'Albania, il ribaltamento dei valori, il carcere che diventa un'opportunità. Un lungo viaggio iniziato parecchi anni fa, ma ancora all'inizio. Invece, la storia di Celeste Sei anni di rapporti sembra fare a pugni con il suo nome: ""La rabbia, i rapporti degli agenti, una vita in carcere più difficile"", dice il sottotitolo. 20 detenuti trasformati in libri umani. L'8 novembre (ore 15-19), il carcere di Bollate (MI) ospiterà un'esposizione di libri particolari, la Biblioteca Vivente dal titolo ""fuori-dentro"". Venti detenuti hanno accettato la sfida di diventare libri umani. Succede all'interno del progetto ""Incontri ravvicinati"" del Settore Biblioteche del Comune di Milano, che, con il contributo di Fondazione Cariplo, ha realizzato la sperimentazione ""Oltre il muro"", una fitta rete di azioni per costruire attraverso la biblioteca canali di dialogo tra città e realtà di isolamento e disagio. Un catalogo di volti. Ma che cos'è una Biblioteca vivente? Dietro a ciascun ""titolo"", un libro umano, una persona che apre la propria vita nella narrazione a episodi personali e, rispondendo alle domande più dirette e spontanee, comincia a scardinare quel pregiudizio proprio dalle sue fondamenta: la mancanza di conoscenza e la paura. È uno strumento arrivato a Milano nel 2011 grazie alla cooperativa ABCittà (www. abcitta. org), che lo ha mutuato dalla danese Human Library. Spiega Ulderico Maggi: ""È necessario iscriversi (gratuitamente), scegliere nel catalogo di oltre venti titoli il libro che si desidera consultare e immergersi nella lettura. È un incontro fatto di domande (nessuna è mai banale), di dialogo, di conoscenza e arricchimento reciproco"". Uno strumento che arriva dalla Danimarca. ""È un'esperienza - racconta Maggi - nata nel 2000 quando, in seguito a un violento episodio di razzismo, un gruppo di giovani volle rispondere non con le tradizionali forme di denuncia civile ma attraverso un processo di coinvolgimento diretto sulle tematiche all'origine dello scontro"". Negli ultimi due anni, la cooperativa l'ha proposta in quartieri e contesti diversi, toccando i temi dell'immigrazione, dell'omosessualità, della disabilità e della malattia psichica. Sul carcere, a giugno l'edizione alla Biblioteca del Parco Sempione e ora l'invito a varcare i cancelli della prigione. Scavalcare qualche muro. Cosima Buccoliero, vicedirettore di Bollate, spiega che ""è importante vedere una realtà abitata da persone con emozioni e sofferenze vere. Se non è possibile abbattere i muri che dividono le persone, almeno si può provare a scavalcarne qualcuno. È un modo per dare dignità ai detenuti, metterli in comunicazione con il mondo fuori e superare i pregiudizi che isolano il carcere"". Tra quelli che l'iniziativa vuole spezzare, ""il carcere è un'accademia del crimine, chi ci entra ci ritorna sempre, quelli che stanno dentro sono violenti di natura, escono sempre troppo presto, vivono a nostre spese come se fossero in albergo, e alla fine stanno meglio di noi"". Diversi generi letterari. Il libro umano Enrico (titolo No Alpitour) narra i 36 carceri in cui ha vissuto, Biagio come lo yoga tiene il corpo dentro e la testa fuori. Zemca, una donna rom, racconta la scelta di indossare i pantaloni e il paradosso di sentirsi ""finalmente libera"" dentro al carcere, grazie al lavoro che le permette di mantenersi. I generi letterari sono vari: Santino, detenuto da molti anni, sceglie l'ironia e in La panca dei mille culi spiega come è cambiato il carcere pensando a quante persone, appena arrivate, si sono sedute sopra una lunga panca per aspettare la conclusione delle procedure d'ingresso. In tutte le storie, torna il tratto umano. Mehdi dice di non voler attaccare le foto dei figli alla cella, si sporcherebbero. E confida le domande che accompagnano i suoi giorni: ""Come faccio a dire dove sono stato ai miei gemelli, che cosa gli dirò quando mi diranno delle bugie?"". Come partecipare. Per accedere al carcere e poter partecipare alla Biblioteca Vivente è necessario iscriversi all'indirizzo bibliotecavivente@abcitta. org indicando nome, cognome, numero di carta d'identità e numero di telefono entro il 28 ottobre."
"Dacci un taglio, butta via quella sigaretta","C'E' CHI DICE: ora basta. E chi invece preferisce l'approccio graduale, un passo alla volta. Visto che smettere di fumare è spesso faticoso, libri e consigli sul metodo da seguire non mancano. Una ricerca dell’università di Oxford ha provato a stabilire con i numeri qual è la strategia più valida. E il taglio netto è risultato il metodo più efficace. Su un campione di 700 fumatori, equamente suddivisi fra il ""basta per sempre"" e il ""meglio un passettino al giorno"", il primo gruppo dopo un mese di sforzi ha smesso nel 49% dei casi, mentre il secondo nel 39,2%. Anche a sei mesi di distanza la prima strategia è risultata più efficace rispetto alla seconda, con il 22% di successi rispetto al 15,5%. Lo studio. I dati inglesi sono stati pubblicati su Annals of Internal Medicine. Tutti i fumatori dell’esperimento (che consumavano una media di un pacchetto al giorno) sono stati aiutati a mitigare l’astinenza con farmaci a base di nicotina: cerotti, gomme, caramelle, ecc. Per essere certi che avessero smesso davvero, i medici hanno misurato il livello di monossido di carbonio nel loro respiro. Il taglio netto è il consiglio dato oggi dalla maggior parte dei centri antifumo nel mondo. Uno studio della Collaborazione Cochrane nel 2012 aveva però messo in dubbio questa strategia. Tra la cessazione immediata e quella graduale, aveva osservato, esiste un sostanziale pareggio. E quando si va a chiedere ai fumatori quale pensano che sia la scelta migliore, la maggior parte preferisce una riduzione graduale. Anche ai volontari di Oxford, prima di iniziare, era stata posta questa domanda. Il 51% avrebbe scelto la riduzione progressiva, il 32% si era detto disposto anche a dire ""basta mai più"" per il 17% entrambe le strade erano equivalenti. Chi poi era stato assegnato al gruppo della riduzione progressiva doveva impegnarsi a tagliare il numero di sigarette giornaliere del 75% in due settimane. Un obiettivo impegnativo anche con l’aiuto di caramelle, gomme e inalatori alla nicotina. Il centro antifumo. Al centro antifumo dell’Istituto nazionale dei tumori di Milano, in realtà, non esiste una strategia preferita. «Il nostro compito - spiega il responsabile, lo pneumologo Roberto Boffi - è danzare insieme al fumatore per aiutarlo a smettere. Dobbiamo assecondare le sue necessità, non forzarlo. Soprattutto quando si sceglie di usare un medicinale contro il fumo diverso dalla semplice terapia sostitutiva nicotinica, è più la farmacodinamica del principio attivo che non la volontà del fumatore a dettare i tempi. ""Il bupropione ad esempio – spiega Boffi – è un farmaco della classe degli antidepressivi. Se ne deve assumere una compressa al giorno per una settimana, e solo all’ottavo giorno si smette di fumare, andando avanti con due compresse per altre sette settimane"". La vareniclina, un altro medicinale disponibile in compresse usato per liberarsi dalle sigarette, agisce cercando di combattere la dipendenza direttamente a livello cerebrale. ""Segue un po’ i principi del vaccino"" spiega Boffi. Va ad occupare i recettori nel cervello che si legano alla nicotina. La quale, trovando “tutte le sedie già occupate"", vede gradualmente svanire i suoi effetti. ""Occorrono da 8 a 14 giorni prima che i recettori si saturino e la cura diventi pienamente efficace. A quel punto si deve smettere di fumare e si va avanti per tre mesi con il farmaco in funzione di mantenimento"", aggiunge l’esperto. Le alternative. Oltre alle due alternative esplorate a Oxford, per smettere di fumare esistono dunque altre strade, ognuna con i suoi “tempi tecnici”. Eppure l’85% delle persone che riesce ad abbandonare il vizio lo fa ancora da solo. Appena il 2% in Italia è stato aiutato da un centro antifumo. ""Dovremmo fare di più, aumentando le strutture e riducendo i costi a carico dei fumatori. In Gran Bretagna sia i centri che i farmaci per la disassuefazione da fumo sono gratuiti. Da noi per i primi bisogna prevedere circa 100 euro per le visite previste in un anno, e altri 2-300 euro per i secondi. Ecco perché qui i fumatori sono quasi il doppio degli ex fumatori, mentre nel Regno Unito questa proporzione è capovolta"", conclude Boffi. Mentre in Italia è entrata in vigore a febbraio la nuova normativa che vieta il fumo in auto, elimina i pacchetti da 10 e allarga le immagini choc, la dimostrazione “a contrario” che le politiche antifumo serie funzionano arriva dalla Cina, dove oggi un fumatore medio consuma 22 sigarette al giorno: il doppio rispetto al 1980."
"Stato Islamico, il piccolo 'Jihadi junior', 4 anni, fa esplodere tre persone","BAMBINI ancora una volta sfruttati per la propaganda jihadista dello Stato Islamico. In un nuovo video pubblicato dai terroristi un bambino di circa 4 anni, tristemente già noto con il soprannome di 'Jihadi junior' per essere apparso in un altro firmato, preme un bottone di quello che sembra essere un telecomando a distanza e fa esplodere un'auto dove sono stati rinchiusi tre prigionieri. Lo riporta il sito di monitoraggio del mondo jihadista Site. Nel tweet del suo direttore Rita Katz gli inquietanti fotogrammi del video. Bandana dello Stato islamico nera e tuta mimetica, come nell'altro video, il piccolo annuncia alla telecamera che ""uccideremo gli infedeli laggiù"". 1)BREAKING: Disgusting and inhumane #ISIS vid shows preschool age child detonating car holding 4 alleged spies. pic.twitter.com/HS0TSTdk38 — Rita Katz (@Rita_Katz) 10 Febbraio 2016 Nel fotogramma successivo lo si vede esultare dietro la macchina in fiamme al giro di ""Allah akbar"". Si tratta di un video ""scioccante anche per gli standard dell'Is"", come scrive il quotidiano britannico Daily Telegraph . Isa Dare, questo il nome del bambino, è il figlio di Grace 'Khadija' Dare, una britannica di origine nigeriana che aveva lasciato Londra per unirsi allo Stato islamico in Siria portando con sè il piccolo."
"Migranti, convocato vertice europeo a otto per domenica. L'Austria vede i Paesi di Visegrad","BRUXELLES - Il presidente della Commissione europea, Jean-Claude Juncker, ha annunciato di aver convocato una riunione informale per domenica sulle questioni dell'immigrazione e dell'asilo. All'incontro parteciperanno alcuni capi di Stato e di governo degli Stati membri ""interessati a trovare soluzioni europee"" prima del Vertice del 28 e 29 giugno. Sono otto i leader dei Paesi che prenderanno parte alla riunione informale su migranti e asilo convocata dal presidente della Commissione europea Jean-Claude Juncker domenica a Bruxelles: si tratta di Italia, Grecia, Spagna, Malta, Germania, Francia, Bulgaria e Austria. Il mini-vertice dovrebbe essere dedicato in particolare alla questione dei movimenti secondari, ovvero gli spostamenti dei richiedenti asilo tra i vari stati della Ue. Nel loro incontro di ieri a Meseberg, la cancelliera Merkel e il presidente francese, Emmanuel Macron, hanno rigettato decisioni unilaterali e affermato la necessità di accordi bilaterali per facilitare il trasferimento dei richiedenti asilo nei paesi di primo ingresso. La Francia lavorerà con Merkel affinchè ""quelli che sono registrati nel primo paese della zona Schengen possano essere ripresi il più presto possibile nel paese in cui sono stati registrati"", ha detto Macron. Minivertice anche dei leader dei Paesi di Visegrad, cioè Ungheria, Polonia, Slovacchia e Repubblica Ceca, ed il cancelliere austriaco Sebastian Kurz, convocato per domani a Budapest sul dossier migrazione e asilo. Kurz intanto oggi a Linz ha tenuto un consiglio dei ministri collegiale con il governo del Land tedesco bavarese, guidato dalla Csu, che si oppone alle politiche migratorie di Merkel. ""C'è il rischio di una catastrofe migratoria ""simile a quella del 2015"" se l'Europa non riuscirà a sviluppare una risposta comune sul tema, è stato l'allarme lanciato dal cancelliere austriaco, ""non possiamo aspettare che il disastro sia simile a quello del 2015"", ha affermato il cancelliere a margine dell'appuntamento. Il leader del governo nero-blu, alleato con l'estrema destra della Fpoe, ha puntato l'attenzione su una ""nuova dinamica a livello europeo, ancora una volta una grande opportunità per l'Ue perchè si muova finalmente"". Kurz vorrebbe mettere il tema dei migranti al centro del semestre di presidenza europea che toccherà all'Austria dal 1 luglio. Domani il premier austriaco si incontrerà a Budapest con i Paesi del gruppo Visegrad (Ungheria, Polonia, Repubblica ceca e Slovacchia), ostili al sistema delle quote. Da parte sua, il presidente bavarese, Markus Soeder, ha sottolineato che Monaco e Vienna condividano ""una posizione e uno spirito comune"" sulla questione. Del resto, ha aggiunto Kurz, con una chiara stoccata alla cancelliera Angela Merkel, ""coloro che hanno aperto i confini del 2015 sono responsabili per il fatto che abbiamo controlli alle frontiere tra Austria e Bavaria, tra Austria e Ungheria e Austria e Italia e la situazione potrebbe peggiorare ancora"". C'è una forte tensione tra la cancelliera tedesca, Angela Merkel, e il ministro dell'Interno, Horst Seehofer, leader della Csu bavarese e fautore della linea dura sui migranti. Quest'ultimo le ha intimato di trovare entro fine giugno un accordo con gli altri partner Ue, altrimenti Berlino ricomincerà a respingere in maniera sistematica i migranti alla frontiera."
"Coree, soldato del Nord diserta. E' il primo caso dopo la distensione","Un soldato nordcoreano ha disertato raggiungendo il Sud attraverso il confine di terra, in una fase di forte allentamento delle tensioni anche militari tra le due Coree. E' quanto ha detto il Comando di Stato maggiore congiunto di Seul, secondo cui l'episodio è avvenuto stamane, alle 7:56 locali (23:56 di venerdì in Italia). ""Le relative agenzie hanno intenzione di interrogarlo per capire i dettagli su come abbia fatto a raggiungere il Sud"", ha spiegato il Comando, secondo l'agenzia Yonhap. La vicenda ha particolare rilevanza considerando che si tratta del primo caso di diserzione dalla demolizione concordata da Sud e Nord di 10 torrette di guardia ciascuno lungo il confine e dalla bonifica di una vasta area della zona demilitarizzata (Dmz) da centinaia di mine, al fine tra l'altro di avviare la prima operazione congiunta di ricerca dei resti dei soldati uccisi nella Guerra di Corea (1950-53). Tutte misure del più ampio pacchetto concordato nel terzo summit intercoreano di Pyongyang tenuto a settembre dal leader Kim Jong-un e dal presidente sudcoreano Moon Jae-in, nell'ambito degli sforzi per allentare le tensioni militari al confine. Il Comando sudcoreano ha spiegato poi di non aver rilevato al Nord ""speciali attività dei militari"" e che dopo la demolizione delle torrette ""le nostre operazioni di sicurezza non hanno avuto alcun problema"". Il soldato nordcoreano ""è sotto la nostra custodia"" dopo essere stato rilevato mentre attraversava il ""confine terrestre orientale"" che separa le due Coree. E a proposito di Corea del Nord, il presidente americano, Donald Trump, ha ribadito in un incontro con l'omologo sudacoreano, Moon Jae-in, di voler un secondo summit con il leader nordcoreano Kim Jong-un. Trump e Moon, incontrandosi a margine del G20 in Argentina, hanno ""ribadito l'impegno per ottenere una denuclearizzazione finale e pienamente verificata"" della Corea del Nord, ha fatto sapere la portavoce della Casa Bianca, Sarah Sanders. Hanno anche concordato sulla necessità di ""mantenere una forte applicazione delle sanzioni per garantire che la Corea del Nord comprenda che la denuclearizzazione è l'unica via"", ha aggiunto Sanders."
"Yemen, bambini uccisi: ""l'ONU s'inchina alla coalizione a guida saudita""","ROMA - E' stata Amnesty International a mettere in forte discussione la credibilità delle Nazioni Unite dopo il vergognoso cedimento alle pressioni per rimuovere i partecipanti alla coalizione militare, guidata dall’Arabia Saudita, dall’elenco degli stati e dei gruppi armati che violano i diritti dei bambini nel corso dei conflitti. La notte tra il 6 e il 7 giugno un portavoce del segretario generale Ban Ki-moon ha annunciato che c’era stata una modifica all’elenco pubblicato il 2 giugno nel rapporto annuale del Rappresentante speciale sui bambini e i conflitti armati. La modifica è stata la conseguenza diretta delle pressioni esercitate dalla dinastia saudita, contrariata dalle conclusioni cui era giunta l’Onu, ovvero che le operazioni militari della coalizione guidata da Riyad avevano causato morte e sofferenza di bambini durante il conflitto armato dello Yemen. Un cedimento che compromette seriamente. “Che l’Onu s’inchini alle pressioni fino al punto di alterare un rapporto già pubblicato sui bambini nei conflitti armati - ha commentato Richard Bennett, rappresentante di Amnesty International presso le Nazioni Unite - è un fatto senza precedenti, così come è irresponsabile che le pressioni siano state esercitate proprio da uno degli stati elencati nel rapporto. Cedere alle pressioni in questo modo compromette tutta l’azione delle Nazioni Unite per proteggere i bambini nei conflitti. Il segretario generale - ha aggiunto Bennett - non deve arretrare né sminuire l’importanza del lavoro del suo Rappresentante speciale. Altrimenti, rischia di danneggiare la credibilità dell’Onu nel suo complesso. Questo è un esempio lampante - ha concluso - del motivo per cui le Nazioni Unite devono stare sempre dalla parte dei diritti umani e dei loro principi: altrimenti finiscono per diventare parte del problema e non la sua soluzione”. La replica dell'ONU: ""E' un'eliminazione temporanea"". Secondo fonti dell’Onu, l’eliminazione dall’elenco è temporanea in attesa che le stesse Nazioni Unite e l’Arabia Saudita rivedano congiuntamente le conclusioni del rapporto. Nel frattempo però i diplomatici sauditi all’Onu non hanno perso tempo a esaltare quella che hanno definito una “irreversibile” vittoria morale. Mai in passato le Nazioni Unite avevano rimosso uno stato da un elenco già pubblico. L’anno scorso erano state criticate perché nel rapporto del Rappresentante speciale non era stato inserito Israele, nonostante le numerose e credibili denunce riguardo a centinaia di bambini uccisi e migliaia di feriti nel conflitto armato del 2014 a Gaza. Un pericoloso precedente. “Qui siamo di fronte a un passo ulteriore. Il Segretario generale ha istituito un pericoloso precedente che metterà ancora più a rischio le vite dei bambini nei paesi in conflitto” – ha accusato Bennett. Secondo il rapporto delle Nazioni Unite del 2 giugno, nel 2015 la coalizione a guida saudita è stata responsabile del 60 per cento delle 510 morti e dei 667 ferimenti di bambini nel conflitto dello Yemen. Il Segretario generale aveva a tale proposito dichiarato: “Le gravi violazioni ai danni dei bambini sono drammaticamente aumentate con l’escalation del conflitto”. Amnesty International ha ripetutamente documentato le violazioni del diritto internazionale dei diritti umani e del diritto internazionale umanitario, anche ai danni dei bambini, da parte degli stati membri della coalizione a guida saudita impegnata nel conflitto dello Yemen, responsabile di attacchi aerei contro le scuole e dell’uso delle bombe a grappolo - armi vietate a livello internazionale - che hanno ucciso tre bambini e ne hanno feriti nove. I bambini costituiscono un terzo – 127 su un totale di 361 – dei civili uccisi in 32 attacchi illegali, documentati da Amnesty International, portati a termine dalla coalizione a guida saudita dall’inizio delle operazioni militari nello Yemen."
"""Quel medico italiano mi salvò da un infarto in aeroporto, voglio rintracciarlo""","UN MALORE improvviso, la mano che abbandona il trolley per stringersi al petto e poi il buio. Roberto Espoile, privo di coscienza, si accascia sul pavimento dell'aeroporto di Madrid. Nel capannello di viaggiatori che si forma attorno all'uomo, si fa largo una persona che, capita la gravità dell'episodio, recupera uno dei defibrillatori in dotazione nel terminal e pratica immediatamente le manovre di rianimazione. Salvandogli la vita. ""Mi rendo conto che la nostra sia solo una delle tante vicende di questo tipo. Però se oggi mio marito è vivo lo dobbiamo a lui. Nella disperazione del momento non ci siamo nemmeno presentati: ora vogliamo trovarlo per ringraziarlo"", racconta una determinata Viviana Menegas mescolando lo spagnolo con qualche parola di italiano. Tramite i social network la donna argentina, ma di chiare origini italiane, ha lanciato un vero e proprio appello per rintracciare quello che non esita a definire il loro personale 'salvatore'. L'episodio è avvenuto il 15 giugno 2014 all'aeroporto Barajas di Madrid, mentre i coniugi, sbarcati da un aereo ritardatario proveniente da Buenos Aires, si affrettavano per non perdere la coincidenza con il volo Air Europa UX1048 delle 14:50 in partenza per Roma. ""Arrivati al gate Roberto ha accusato un infarto che ha causato una fibrillazione ventricolare con perdita di coscienza"" ricostruisce Viviana. Con prontezza di spirito lo sconosciuto ha rianimato Roberto anticipando l'intervento del pronto soccorso aeroportuale che ha trasferito d'urgenza l'uomo all'ospedale Ramón y Cajal di Madrid. ""Gli esami hanno evidenziato un'arteria ostruita; i medici spagnoli hanno condotto un'angioplastica inserendo uno stent, ripristinando la normale circolazione sanguigna. Sono stati loro a sottolineare come l'intervento tempestivo del nostro salvatore abbia scongiurato conseguenze gravi se non letali"" ricorda Viviana. Di ciò ne è fermamente convinto lo stesso Roberto, anch'esso medico, che oggi sta bene e all'età di 68 anni continua a professare. ""È uscito dall'ospedale meglio di quando c'era entrato"" scherza Viviana, che negli ultimi mesi ha tempestato di mail e messaggi i principali forum e associazioni di medici del nostro Paese alla ricerca dello sconosciuto benefattore. Già, perché il Salvatore è un medico italiano, ""forse traumatologo, ma non ne sono certa. Nella concitazione del momento purtroppo non ho fatto attenzione a quello che mi dicevano le altre persone. Di lui ricordo solo che dopo aver rianimato mio marito e averlo affidato ai colleghi spagnoli, è venuto da me, mi ha stretto la mano e, parlando in italiano, mi ha assicurato che sarebbe andato tutto bene"". Conclusa l'emergenza, il medico italiano si è discretamente imbarcato sul volo per Roma, ""ma sono certa che finché non fossero intervenuti i medici spagnoli sarebbe rimasto al nostro fianco, perché aveva assunto il controllo della situazione. Era in compagnia di un altro uomo che si prese cura di me, trattenendomi e cercando di tranquillizzarmi"" ricorda Viviana, decisa a dare un nome vero al fantomatico 'Salvador' per incontrarlo e ringraziarlo di persona."
Gli operatori rilanciano sulla fibra ottica: giù i costi mensili,"MILANO - È ufficialmente cominciata la grande stagione della fibra ottica in Italia: lo confermano le novità delle ultime settimane. Vodafone ha appena lanciato promozioni da 20 euro al mese e sta estendendo la copertura in Italia per la tecnologia più avveniristica: velocità a 300 Megabit, grazie a fibra che entra fin dentro la casa dell'utente. Utilizza la rete dell'operatore specializzato Metroweb-per ora a Milano e Bologna, ma presto in un'altra grande città del Nord a quanto risulta al nostro sito. Su Metroweb si attesta, a Milano, anche Wind. Sulla fibra ottica nelle case punterà anche Telecom Italia, come rivelato da un suo recente annuncio, portandola in 40 città italiane entro il 2018. È cosa notevole dato che finora in Italia questa tecnologia (Ftth, Fiber to the home) sembrava destinata all'oblio, poiché tutti gli operatori puntavano sulla ben più economica Fttc (fibra fino agli armadi stradali). Per capire meglio il futuro che sta diventando presente in Italia, Repubblica.it è entrata nei locali di Milano dove entra la rete Metroweb per trasformarsi poi nei servizi Ftth di Vodafone e Wind. Ad oggi la copertura è di 600 mila unità immobiliari (di 85 mila palazzi) a Milano e 200 mila a Bologna. Gli apparati degli operatori, presenti in quei locali (dieci a Milano), servono i singoli clienti con connessioni 2,5 Gigabit al secondo. Velocità poi condivisa tra 64 utenti, tramite una rete Gpon che arriva fin nelle case. A livello statistico, questo fattore di condivisione assicura quasi 300 Megabit pieni, con l'offerta commerciale Vodafone. Nei nostri test (su Speedtest.net ) si arriva a 250-280 Megabit al secondo. La lunga storia di internet: era il lontano 1962... Questo è possibile anche perché Vodafone ha configurato la rete Ftth eliminando ogni possibile strozzatura. I locali dove arriva la fibra di Metroweb sono connessi alla rete Vodafone con link da 10 Gigabit al secondo. I clienti Vodafone a Milano, con i 300 Megabit, sono 6 mila, ad oggi. Le nuove offerte abbattono i costi. Si pagano 29 o 37 euro al mese (a seconda delle telefonate incluse) per la fibra base (20/10 o 20/3 Megabit a seconda delle città); 5 euro al mese in più per la velocità massima ottenibile nella zona dove abita l'utente (300/20, 100/20 o 30/3 Megabit). Per il primo anno di abbonamento Vodafone abbassa il costo a 25 e 30 euro al mese, per la velocità massima. Chi è già cliente di Vodafone mobile paga 20 o 25 euro al mese. Anche Wind e Fastweb fanno pagare 5 euro al mese in più per la velocità in fibra massima, che è 100/10 Megabit nel loro caso. I prezzi sono di 29,95 e 36,95 euro al mese con Wind (la differenza la fanno sempre le chiamate incluse), più i 5 euro al mese per le prestazioni massime. Con Fastweb, sono di 30, 35 e 45 euro al mese, più i 5 euro al mese (i canoni sono ridotti però nel primo anno). Fastweb promise un potenziamento della banda dal 2016 . Anche Telecom diventa più aggressiva sui prezzi: da maggio i clienti che hanno già la sua Adsl potranno passare alla fibra allo stesso canone. Telecom Italia offre 100 Megabit solo in alcune case di Milano, ma probabilmente colmerà a breve questa lacuna. In due modi: nel breve periodo, sfruttando la propria rete Fttc (su questa tecnologia già Fastweb e Vodafone offrono i 100 Megabit), non appena si saranno chiarite alcune questioni di natura regolamentare. Utilizzerà inoltre una propria nuova rete Ftth, che intende sviluppare nei prossimi mesi nelle principali 40 città, anche grazie agli incentivi pubblici previsti nel piano banda ultra larga che il Consiglio dei Ministri dovrebbe approvare il 27 febbraio."
"All'Expo, Il primo aereo al mondo costruito in carcere","LAURO (Avellino) - E' stato appena costruito il primo aereo (un biposto) realizzato interamente da detenuti del carcere a custodia attenuata del comune di Lauro, in provincia di Avellino. A promuovere questa iniziativa è la Rete per l'economia sociale internazionale (RES INT), nell'ambito del progetto Le ali della Libertà , finanziato dalla Regione Campania. Si tratta di un biposto a doppi comandi, chiamato Social Flight One , costruito grazie all'ingegno di artigiani, tecnici, e con la collaborazione dei detenuti titolari di regolari borse lavoro. Alta qualità e costi accessibili. È stato progettato in modo da assicurare alte prestazioni, ottime qualità di volo e buona visibilità, facilità di costruzione ad un costo accessibile. La struttura principale utilizza il legno, materiale facilmente lavorabile ed economico, oltre a elementi in acciaio per il collegamento delle strutture e i carrelli. Ora l'aeroplano, abitualmente ospitato nell'aeroporto di Benevento, è pronto a fare vigilanza sui territori contro gli incendi e contro lo sversamento illegale dei rifiuti. Ma può portare anche un disabile a guardare dall'alto Pompei o Capri. Nuovi scenari sul lavoro in carcere. Questa esperienza apre un nuovo scenario sul lavoro in carcere, facendo cadere i due pregiudizi più comuni. Il lavoro in carcere, infatti, riguarda generalmente lavori squalificati e squalificanti, compiti ripetitivi senza motivazione creativa. Inoltre costituisce, spesso, una condizione di sfruttamento del lavoro delle persone recluse. Questa volta, invece, il Progetto Le ali della libertà ha promosso un'attività di alta qualità professionale ed umana, con una tale attrazione utopica da cambiare radicalmente la qualità della vita e della motivazione delle persone in carcere fin dai primi gruppi di formazione promossi per realizzarla. Nuove strade per lo sviluppo. L'iniziativa si svolge nell'ambito della settimana organizzata da RES INT (dal 6 al 12 luglio) dedicata al rapporto - da sempre strettissimo - fra cibo, inclusione sociale, economia sociale. Da quando, negli anni 80, furono chiusi i manicomi, fino alle esperienze degli ultimi anni sui beni confiscati alla criminalità organizzata, il non profit ha sperimentato nuove strade per lo sviluppo sia economico che sociale dei territori. I prodotti, le storie, i processi sociali (modelli di economia sociale) nati da queste esperienze arrivano ora a EXPO 2015. Economia sociale la via per l'inclusione. RES INT è la rete per l'economia sociale internazionale che raccoglie realtà italiane convinte che l'economia sociale sia la via principale per ricostruire un tessuto sociale inclusivo, più equo e in grado di produrre una rinascita economica sostenibile. Ha l'obiettivo di incentivare - attraverso l'innovazione e il sostegno alle potenzialità e capacità inesplorate dei territori, delle comunità e delle persone - un cambiamento socio economico strutturale, fondato su criteri di responsabilità ambientale, sociale e di contrasto alle diseguaglianze."
WhatsApp cresce: oltre 800 milioni di utenti attivi al mese,"WHATSAPP non si ferma più. Cresce ancora. Adesso - come fa sapere Jan Koum, amministratore delegato della società, con un post su Facebook - supera il traguardo degli 800 milioni di utenti attivi mensilmente. Rispetto ad agosto, quando aveva 600 milioni di utenti, la popolare chat - da poco ha attivato le chiamate via internet ma solo su Android ﻿ - ha messo a segno una crescita di circa il 33%. Nel periodo dell' acquisizione da parte di Facebook, Mark Zuckerberg aveva pronosticato l'obiettivo di 1 miliardo di utenti entro il 2015. Facebook-WhatsApp, prove di integrazione Anche se deve guardarsi da numerosi concorrenti - come i servizi Line o Viber - WhatsApp non mostra segni di rallentamento e anzi si conferma come una delle piattaforme di messaggistica più popolari al mondo. Ora in diretta sfida anche con colossi delle chiamate via internet come Skype. Mamme, figli e Whatsapp: una pagina su Fb per le chat più divertenti A febbraio, secondo quanto riportato dal sito Cnet.com, Twitter registrava una platea di 288 milioni di utenti attivi al mese. A dicembre il social delle immagini Instagram, altra app acquistata da Facebook, riportava 300 milioni di utenti attivi mensili. Facebook, secondo dati di dicembre, ha una media di circa 1,39 miliardi di utenti attivi su base mensile."
"La rabbia di Serena, la maturità di Lorenzo","Il portoghese Carlos Ramos è uno dei più stimati giudici di sedia del circuito WTA e ATP e degli Slam. D'ora in poi verrà però citato per quanto accaduto oggi nella finale femminile di Flushing Meadows. In sintesi: Serena Williams è da parecchio in palese difficoltà quando Ramos interpreta un gesto di Patrick Mouratoglou, il suo coach, come l'indicazione strategica a giocare al centro. Poiché il coaching è proibito, le viene comminato un warning, che vale come un'ammonizione nel calcio. La più vincente giocatrice della storia s'arrabbia moltissimo perché, urla a Ramos, ""io non rubo"". Quando nel secondo set l'americana manda a pezzi la racchetta al termine di un game perso, scatta il secondo warning con relativo 15 di penalizzazione. Serena perde la testa, protesta con veemenza e sbotta con una frase eccessiva diretta al giudice: ""Sei un ladro"". Immediatamente Ramos reagisce e, come il regolamento gli consente, decide di assegnare il game a Naomi Osaka, la sua avversaria, che si porta così sul 5-3 dopo essersi già presa il primo set (6-2). Il pubblico rumoreggia, Serena piange, Naomi è annichilita. I due game conclusivi, che danno la vittoria alla giapponese per 6-4, vengono disputati in una bolgia assoluta, che prosegue fino alla tristissima cerimonia di premiazione. Un peccato. Peccato soprattutto per Osaka, che avrebbe comunque meritato questo successo. Perché se ""determinato"" è l'aggettivo che meglio definisce il condiviso atteggiamento in campo di Serena e Naomi, riferito alla sola nippo-haitiana ha bisogno di ""più"" lì davanti. Osaka, 21 anni da compiere il mese prossimo, in carriera aveva finora festeggiato un solo successo, a Indian Wells in primavera, mentre Williams ha in magazzino una o più coppe per ogni grande appuntamento. Da posizioni così diverse, come hanno affrontato mentalmente la finale? Con la determinazione, appunto, già emersa dalle loro dichiarazioni di giovedì dopo le vittorie su Anastasija Sevastova e Madison Keys nelle semifinali. Serena: ""Sono solo all'inizio del mio ritorno al pieno della forma. Miglioro giorno dopo giorno e sento che c'è spazio per crescere. È questa la parte più eccitante del lavoro che sto facendo. In ogni caso, mi ritirerò quando Roger si ritirerà (lo svizzero è dell'agosto 1981, Serena di settembre ndr)"". Altrettanto esplicita Naomi: ""Ho sempre sognato che avrei sfidato Serena nella finale di uno Slam. Solo il fatto che stia accadendo è incredibile, quasi surreale. Allo stesso tempo, anche se dovrei godermi fino in fondo questo momento, so che devo viverlo come un altro match, niente di più. Non devo pensare a lei come al mio idolo. Devo vederla come un'avversaria e basta"". E oggi ci riesce. Ottiene il break nel terzo game del primo set, si ripete al quinto, quando è al servizio diventa implacabile con gli ace e le prime dirette al corpo di Serena. Elastica e mobile, tira fendenti da ogni posizione. Chiude sul 6-2 dopo 34 minuti. Nel secondo set l'americana prende le misure dell'avversaria, che tuttavia non abbassa di un grado la qualità del proprio gioco, esplosivo e intelligente. Dopo molti tentativi abortiti, Serena riesce a strappare il servizio a Naomi al quarto game ma glielo restituisce immediatamente. Poi accade il fattaccio con Ramos. Di nuovo: peccato. Naomi resterà nella storia del tennis come la prima donna di nazionalità giapponese (di fatto, è americana) a raggiungere e vincere la finale di un torneo major, ma non ricorderà con gioia la partita di oggi. A quasi 37 anni Serena è la terza più anziana finalista di uno Slam dell'era Open, dopo Martina Navratilova e sua sorella Venus, e nessuna mamma della sua età ha mai gareggiato a questo livello agonistico. Ma lei volevo il suo ventiquattresimo Slam, non nuovi record pet alimentano le statistiche di Wikipedia. Per fortuna è una buona giornata per l'Italtennis. Alle due dopopranzo impressiona vedere due ragazzini - uno biondo e compito, l'americano Jenson Brooksby, 18 anni il mese prossimo, l'altro secco secco e un po' guascone, l'italiano Lorenzo Musetti, 16 anni compiuti il 3 marzo - sul rettangolo dell'enorme catino bianco e blu semivuoto del Louis Armstrong Stadium, appena potenziato con il tetto mobile. A non essere per nulla intimorito dal contesto è il carrarino, arrivato alla semifinale del torneo junior degli Us Open attraverso un percorso di quattro convincenti successi, di cui soltanto un paio al terzo set. L'anno e mezzo di differenza tra i due, che allo loro età pesa molto, non si percepisce affatto durante il match. Lorenzo domina nel primo set grazie al sapiente ricorso al rovescio in back, al servizio spesso risolutivo, allo sventaglio ad uscire e ai precisi tocchi nelle fasi d'attacco. Come avevo già notato durante la finale del torneo di Pasqua al Circolo del Tennis delle Cascine, è però la sua matura gestione della tensione da parte a fare la differenza, come quando nel secondo set subisce un break sull'1 pari ma è in grado di recuperarlo immediatamente, chiudendo il game con un coraggioso smash incrociato da sinistra che si stampa sulla riga laterale. Nel primo set il risultato (6-3) viene determinato dai due break ottenuti all'inizio e alla fine del parziale. Brooksby (pronuncia ""brucsbi"", imparo dal giudice di sedia) tenta di rientrare in partita, ma l'allievo di Simone Tartarini al Junior Tennis San Benedetto di La Spezia non solleva mai la sbarra, grazie a un gioco difensivo di notevole efficienza. Più equilibrato il secondo set, che dopo il break e controbreak si sblocca all'ottavo gioco, quando Musetti si porta sul 5-3 e va a servire per il match. È poco più di una formalità (il game finisce a zero), impreziosita però da un lungolinea delizioso di rovescio e da un incrociato da sinistra imprendibile per l'allibito californiano. Nel pomeriggio degli stupori va registrata anche l'intervista postpartita di Lorenzo, che sfoggia un inglese niente male. Poi, firmate pò di megapalle, scappa via: deve giocare a breve la semifinale del doppio, in coppia con l'amico Giulio Zeppieri. La perderanno al long tie break, per 3-6 6-4 (10-6). Anche qui: peccato soprattutto per il laziale, reduce da una settimana di tennis fantastico. Twitter @claudiogiua"
"Fedez e l'autocritica dopo l'operazione del figlio Leone: ""Troppo social, meglio tenersi le cose per sé""","Quando è troppo anche gli insospettabili fanno autocritica. Stavolta è toccato a Fedez , il cantante che negli ultimi anni ha fatto dei social - e in particolare di Instagram - il principale strumento di comunicazione, raccontando senza sosta non solo gli aspetti professionali ma anche quelli riguardanti la vita privata. Stavolta però la scelta di seguire via social anche l'operazione del figlio Leone - raccontata contemporaneamente anche dall'account della moglie Chiara Ferragni - ha generato critiche e ironie tali da spingere il cantante a pubblicare, chiaramente via Instagram, una sorta di autocritica sulla sovraesposizione degli affari personali. Nei giorni scorsi la coppia aveva pubblicato i dettagli dell'intervento all'orecchio al quale era stato sottoposto il figlio presso l'ospedale pediatrico di Los Angeles. ""Al nostro piccolo Leo hanno inserito dei tubicini nelle orecchie per poter eliminare del liquido che dalla nascita, e a lungo tempo, gli avrebbe potuto causare perdita di udito. La sua operazione era molto semplice e lui sta bene ed è già a casa con noi"", ha spiegato la blogger. This morning our little Leo got a very fast procedure at Children's Hospital to get eartubes in his ears to get rid of some liquid he's had since he was born that otherways could cause him hearing loss in the long time. His procedure was fast and super simple so we're super happy we did it and he's home with us now. Seeing so many parents there having to witness their babies going through open heart surgeries made me cry non-stop and really understand that when you and your family have health, you cannot complain. It is the most important thing in the universe. And being a mum and seeing a child in pain makes you feel like you're dying. I'm posting this because It is important to acknowledge how lucky we are, everyday. Don't ever take it for granted. Questa mattina il nostro piccolo Leo ha avuto un piccolissimo intervento al Children's Hospital per mettere dei tubicini nelle orecchie per poter eliminare del liquido che ha dalla nascita e che, nel lungo tempo, gli avrebbe potuto causare perdita di udito. La sua operazione era molto semplice e lui sta bene ed e' gia'a casa con noi. Vedere pero' tantissimi genitori salutare i propri bambini che dovevano sottoporsi ad interventi ben piu'invasivi (alcuni a cuore aperto) mi ha fatto piangere tutto il tempo e mi ha fatto capire, ancora una volta, che se si e'in salute non ci si puo'lamentare. E'veramente la cosa piu importante al mondo, e rende tutto il resto secondario. E da quando sono una mamma vedere altri bambini soffrire mi fa fermare il cuore. Sto postando queste parole per ricordare a me in primis quanto siamo fortunati, ogni giorno. Un post condiviso da Chiara Ferragni (@chiaraferragni) in data: Ott 15, 2018 at 9:36 PDT Alla pubblicazione dei post erano seguiti commenti, critiche e reazioni ironiche, tra le quali anche quelle di ""Striscia la notizia"". A infastidire il cantante è stata in particolare una frase pronunciata da Ezio Greggio. ""Potete fare ironia sulla mia musica ma se non sapete cosa ha vissuto una famiglia per arrivare a un'operazione del genere, francamente eviterei"", ha spiegato in una storia Instagram per poi continuare con l'analisi dell'uso dei social. . @Striscia @EzioGreggio pic.twitter.com/06YEn6YyUD — Fedez (@Fedez) October 17, 2018 ""Poi è vero che io ho deciso di condividere questo momento ma non per pietismo ma per fare una considerazione sulle scelte importanti della vita"". Il cantante si è dichiarato ferito dal fatto che l'ironia sia arrivata da Antonio Ricci, una persona che stima. ""Questa situazione mi ha fatto capire che siamo figli di questa generazione e comunichiamo in un certo modo ma a volte è meglio tenersi le cose per sé quindi ovviamente è anche un po' colpa nostra, ed è giusto ammetterlo"", ha concluso. Carissimo Federico Lucia, detto @Fedez pic.twitter.com/4MPlE5xwol — Striscia la notizia (@Striscia) October 18, 2018 La risposta della trasmissione Mediaset non si è fatta attendere. ""Siamo sempre stati dalla parte dei bambini, non abbiamo mai fatto ironia sui più piccoli (certo, esclusi Brunetta e Berlusconi)""."
"Gerusalemme, Netanyahu: ""Altri Paesi seguiranno Trump"". Hamas lancia intifada. Scontri e poteste: più di 100 feriti","TEL AVIV - ""Sono in contatto con molti Stati che hanno intenzione di spostare le loro sedi diplomatiche a Gerusalemme. Anche prima degli Stati Uniti"". A dirlo è il primo ministro israeliano Benjamin Netanyahu che dopo giorni, per la prima volta, ha commentato la decisione di Trump di riconoscere Gerusalemme capitale d'Israele, spostando lì l'ambasciata Usa di Tel Aviv. Quali siano questi Paesi, non lo ha specificato. Ma mercoledì 6 dicembre, sia il presidente delle Filippine Rodrigo Duterte sia la Repubblica Ceca, hanno espresso la volontà di riconoscere Gerusalemme ovest, capitale del Paese. Il premier israeliano ha continuato dicendo che Donald Trump con questa mossa ""è entrato per sempre nella storia di Gerusalemme"". È stato questo il preludio di una giornata segnata da un'escalation di violenza: iniziata con manifestazioni e proseguita poi con scontri tra protestanti e polizia israeliana fino al lancio di razzi da Gaza - rivendicato dal gruppo jihadista salafita Al-Tawheed, in barba al divieto imposto da Hamas - cui Israele ha risposto con colpi di tank verso postazioni di Hamas nella parte centrale della Striscia. Trump: ""Gerusalemme capitale d'Israele è già una realtà, lavorerò per la pace"". Per tutto il giorno Gerusalemme è stata paralizzata dallo sciopero generale proclamato dalle autorità palestinesi anche in Cisgiordania e a Gaza. Uffici, negozi e scuole sono rimasti chiusi in molte città palestinesi. Ma il malcontento si era già rivelato nei giorni passati con diverse manifestazioni spontanee di protesta a Gerusalemme, Ramallah, Betlemme e nella Striscia. Una tensione che oggi ha raggiunto il culmine con la protesta davanti alla Porta di Damasco, una delle entrate principali alla Città Vecchia di Gerusalemme. WATCH: Palestinians chanting in English: ""Trump Trump you will see - Palestine will be free"" pic.twitter.com/MrV0KKvPrM — Udi Shaham (@udi_shaham) 7 dicembre 2017 • SCONTRI E TENSIONE E non ha tardato a esplodere anche in molte aree dei territori palestinesi occupati. Il bilancio dei feriti negli scontri con i reparti militari israeliani in Cisgiordania, a Gerusalemme est e lungo la linea di demarcazione con Gaza è di 114 manifestanti che hanno avuto bisogno di soccorsi medici perché feriti da armi da fuoco, o intossicati da gas lacrimogeni o sono rimasti contusi da proiettili rivestiti di gomma. Clashes just started with Israeli army in Ramallah DCO chickpoint pic.twitter.com/V04sD98xnP — Nasser Atta (@nasseratta5) 7 dicembre 2017 I manifestanti, tra Gaza e la Cisgiordania, hanno dato alle fiamme bandiere americane e israeliane, così come poster di Trump e Netanyahu. Dato che le proteste sono diventate violente, Israele ha chiuso il valico di Gilboa, vicino a Jenin. Lo ha fatto sapere il ministero della Difesa, citato dai media israeliani, aggiungendo che ""la riapertura del valico dipenderà dalle valutazioni della situazione"". Proprio per fare fronte al clima sempre più acceso, l'esercito israeliano ha rafforzato la presenza di truppe in Cisgiordania: secondo il Jerusalem Post , Israele ha schierato alcuni battaglioni e accelerato la raccolta di notizie di intelligence. Altre truppe sono state messe in allerta in vista di eventuali sviluppi. Gerusalemme, proteste e scontri da Gaza a Betlemme a Islamabad Manifestazioni di protesta anche in Tunisia e Pakistan. A Islamabad, secondo un comunicato diffuso dall'ufficio stampa del primo ministro Shahid Khaqan Abbasi, ""il popolo e il governo del Pakistan hanno notato con grave preoccupazione la notizia secondo cui gli Usa sposterebbero la loro ambasciata nella città occupata di al-Quds Al Sharif (Gerusalemme), in questo modo alterando lo status legale e storico della città"". Gerusalemme, Hamas: ""Giorno di collera, da domani una nuova intifada"". • NUOVA INTIFADA In un discorso pronunciato dalla propria abitazione a Gaza e trasmesso dall'emittente 'al-Aqsa tv' a Gaza, Ismail Haniyeh , il leader di Hamas, ha minacciato: ""Dovremmo invocare e lavorare per il lancio di una intifada contro Israele. Il riconoscimento di Gerusalemme quale capitale è una dichiarazione di guerra nei nostri confronti. Domani venerdì 8 dicembre - ha proseguito - sarà il giorno dell'ira e l'inizio di una nuova intifada chiamata 'la liberazione di Gerusalemme'"". Haniyeh ha invocato ""un'intifada popolare globale, proprio come ha fatto il nostro popolo a Gerusalemme"". Il riferimento è all'ondata di proteste all'inizio di quest'anno contro i cambiamenti dello status quo per la Spianata della Moschea di al-Aqsa, il Monte del Tempio per il ebrei. Haniyeh ha esortato tutte le fazioni palestinesi a mettere da parte le loro divergenze per una strategia congiunta contro Israele e gli Stati Uniti. LA SCHEDA TROPPO SACRA PER NON ESSERE CONTESA Interrogato su queste minacce, Netanyahu ha ribadito: ""Siamo per la pace e veniamo trattati ingiustamente, come aggressori. Noi facciamo quello che è giusto per il nostro Paese. È mia intenzione unire tutta la gente in Medio Oriente contro il barbarismo di Iran e vicini, e contro l'Isis"". E ha concluso: ""La vera battaglia del futuro è la conquista della libertà e noi siamo nel mezzo di questa battaglia"". · ABU MAZEN E ABDALLAH II Intanto il presidente dell'Olp Abu Mazen - Organizzazione per la liberazione della Palestina - ha incontrato ad Amman il re di Giordania Abdallah II. Sul tavolo, la crisi innescata dall'avventata decisione del tycoon. Ieri Abdallah si era consultato con Erdogan e Macron, per discutere della questione e le possibili mosse da mettere in atto. • EFFETTI COLLATERALI Gli effetti della parole di Trump iniziano a sortire i primi effetti. Secondo il Site, il sito di monitoraggio dell'estremismo islamico sul web, sono arrivate le prime minacce dei sostenitori dell'Isis e di al Qaeda contro gli Stati Uniti: ""Vi taglieremo la testa e libereremo Gerusalemme"", recita uno dei messaggi, in arabo, ebraico e inglese, postato online e corredato dalle immagini della moschea di al Aqsa. Ma non è stato il solo avvertimento. Una milizia sciita irachena sostenuta dall'Iran ha minacciato di attaccare le forze americane presenti in Iraq: ""La decisione di Trump su al-Quds (Gerusalemme) rende legittimo colpire le forze americane in Iraq"", ha detto il capo della milizia al-Nojaba, Akram al-Kaabi, in una dichiarazione. Gli Stati Uniti hanno migliaia di truppe in Iraq per aiutare nella lotta contro l'Isis. • LE REAZIONI A livello mondiale continua a rimanere teso il filo di tensione che unisce il mondo da Pechino a Londra. I leader politici mondiale non smettono di definire la situazione ""preoccupante"". Il ministero degli Esteri iracheno ha convocato l'ambasciatore degli Stati Uniti a Baghdad, ha fatto sapere un portavoce. ""Gli Stati Uniti hanno tolto la sicura a una bomba pronta a esplodere nella regione"", ha ribadito il primo ministro turco , Binali Yildirim. Il presidente turco, Recep Tayyip Erdogan, parlerà ""oggi o domani mattina"" con Papa Francesco sulla decisione del presidente degli Stati Uniti, ha annunciato oggi lo stesso Erdogan, affermando di avere chiesto colloqui telefonici non solo con il capo della chiesa cattolica, ma anche con i principali leader dell'Europa, come riportano media ufficiali turchi. E proprio in Turchia sono state rafforzate le misure di sicurezza nelle missioni diplomatiche Usa. A Istanbul, la strada che conduce al consolato americano è stata chiusa al traffico. Sul posto sono stati schierati agenti antisommossa, mentre appare aumentata anche la sorveglianza da parte dei militari statunitensi e delle guardie private della rappresentanza diplomatica. Sicurezza rafforzata anche all'ambasciata ad Ankara. Davanti a entrambe le missioni, nelle scorse ore si erano riuniti gruppi di manifestanti dei movimenti della gioventù islamica turca per protestare contro la decisione di Trump. Altri cortei si sono svolti alla storica moschea di Fatih a Istanbul e in diverse altre città del Paese. ""L'annuncio di Trump su Gerusalemme ha un impatto potenziale molto preoccupante"", perché avviene in un ""contesto fragile"" e potrebbe ""farci tornare indietro ai tempi più bui"", ha detto l'Alto rappresentante Ue Federica Mogherini , che già ieri aveva espresso preoccupazione per le conseguenze della mossa di Trump. ""Ci aspettiamo che tutte le reazioni siano pacifiche"" e ""dobbiamo evitare che la situazione peggiori"", ha spiegato Mogherini, sottolineando che la violenza potrebbe rivelarsi ""controproducente"". Sulla stessa linea il presidente francese, Emmanuel Macron , che ""disapprova l'annuncio del presidente Usa, che contravviene le risoluzioni del Consiglio di sicurezza Onu"" e ne parlerà in assemblea. ""Seriamente preoccupato"" per la scelta del presidente Usa anche il Cremlino , ha riferito il ministero degli Esteri a Mosca, secondo cui la decisione di Washington rischia di avere ""pericolose e incontrollabili conseguenze"". Il riconoscimento di Gerusalemme come capitale da parte degli Stati Uniti ha complicato la situazione in Medioriente e sta causando una divisione nella comunità internazionale, ha detto poi il portavoce, Dmitry Peskov. Anche la Gran Bretagna - come dichiarato ieri dalla premier Theresa May - conferma il disaccordo con la decisione Usa di riconoscere Gerusalemme quale capitale d'Israele, si legge in una nota di Downing Street nella quale si afferma che tale decisione non aiuta la pace nella regione"" e che Londra continua a considerare Gerusalemme est come una ""parte dei Territori Palestinesi Occupati, in linea con le risoluzioni dell'Onu"". • RIUNIONI D'EMERGENZA Venerdì 8 dicembre si riunirà il Consiglio di sicurezza delle Nazioni unite, per una riunione d'emergenza chiesta da Francia, Bolivia, Egitto, Italia, Senegal, Svezia, Regno Unito e Uruguay. Una riunione d'emergenza della Lega araba è stata, invece, convocata per sabato, mentre l'Organizzazione della cooperazione islamica si riunirà a Istanbul il 13 dicembre."
Scuola: arrivano le pagelle per presidi e professori,"In arrivo le pagelle per presidi e prof. Il governo Renzi sta già lavorando a ritmi sostenuti su una proposta che prenderà forma tra pochissime settimane e adesso ce lo chiede l’Europa. Uno dei due cantieri sulla scuola messi in piedi qualche settimana fa dal premier è proprio su Reclutamento, formazione e valorizzazione dei docenti. E ad accelerare i lavori del cantiere arriva il monito della Commissione europea che ieri ha inviato al Belpaese “Le raccomandazioni del Consiglio sul programma nazionale di riforma 2014 dell’Italia”. “È necessario compiere sforzi per migliorare la qualità dell’insegnamento e la dotazione di capitale umano a tutti i livelli di istruzione: primario, secondario e terziario”, recita la raccomandazione numero 14 del lungo elenco di riforme consigliate all’Italia per uscire dalla crisi. “L’insegnamento – proseguono da Bruxelles – è una professione caratterizzata da un percorso di carriera unico e attualmente da prospettive limitate di sviluppo professionale. La diversificazione della carriera dei docenti, la cui progressione deve essere meglio correlata al merito e alle competenze, associata ad una valutazione generalizzata del sistema educativo, potrebbero tradursi in migliori risultati della scuola”. Tra le riforme annunciate all’indomani della vittoria elettorale da Renzi quasi certamente ci sarà anche quella che metterà fine allo stipendio di maestri e professori concatenato ai soli anni di servizio per gli insegnanti e la valutazione dei dirigenti scolastici. Quest’ultima è praticamente pronta. Si tratterà di vedere quanto della retribuzione dei capi d’istituto verrà legata al merito: se soltanto la retribuzione di risultato – pari a 2mila euro in totale – oppure anche la fetta che dipende dalla complessità della scuola, la cosiddetta Retribuzione di posizione. In questo caso, i presidi più bravi potrebbero guadagnare fino a 5mila euro in più all’anno dei colleghi meno capaci. E, siccome le retribuzioni dei dirigenti scolastici sono pubbliche, genitori e studenti potrebbero farsi un’idea della bravura del capo d’istituto con cui hanno a che fare. L’operato del preside verrà valutato annualmente in base a sei indicatori. Sulla questione non ci dovrebbero essere forti contrasti: i sindacati sono “abbastanza” d’accordo. La partita più difficile da portare in porto sarà invece quella della valutazione degli insegnanti. I partiti di maggioranza hanno raggiunto un sostanziale accordo. Adesso si tratta di capire come differenziare gli stupendi degli insegnanti. Al momento, nessuno se la sente di parlare di un argomento che è stato tabù dal dopoguerra ad oggi. Dal cantiere uscirà una proposta con diverse sfumature. Saranno poi le forze politiche e sociali a confrontarsi sul tema per tracciare la strada da intraprendere. Un a strada che si prevede piuttosto impervia visto che la categoria mal digerisce i giudizi sul proprio operato. Tra le ipotesi più accreditate la differenziazione dello stipendio in base alle funzioni aggiuntive assegnate all’insegnante e al tempo passato a scuola oltre l’orario di insegnamento. Ma qualcuno va oltre e propone la valutazione della qualità di insegnamento messa in campo dai docenti da parte degli stessi dirigenti scolastici, che assumerebbero un ruolo strategico nella scuola italiana del futuro. E all’orizzonte c’è anche il rinnovo del contratto di lavoro del comparto scuola scaduto a dicembre 2009. I docenti meritevoli avranno un compenso aggiuntivo che li distinguerà da tutti gli altri colleghi. Si fa anche strada la figura del docente “esperto” che tentò di lanciare nel 2005 l’allora ministro dell’Istruzione, Letizia Moratti, senza successo. Il docente che dovrebbe fare da “chioccia” ai neoimmessi in ruolo nella scuola italiana del terzo millennio."
"Sud Sudan, ""Il conflitto prolungato alla base della crisi nutrizionale""","JUBA – Il conflitto prolungato in Sud Sudan sta avendo un grave impatto sulla popolazione locale ed è alla base della crisi nutrizionale nel paese. Lo dichiara l’organizzazione medico-umanitaria internazionale Medici Senza Frontiere (MSF), che nelle ultime settimane ha riscontrato livelli di malnutrizione estremamente elevati e ha lanciato una risposta di emergenza per trattare i bambini malnutriti. Nelle contee di Mayendit e Leer, uomini, donne e bambini sono continuamente costretti a scappare dalle loro case per sfuggire ai combattimenti, e faticano ad avere accesso a beni essenziali come cibo, acqua e assistenza sanitaria. “L’estremo livello di violenza in Sud Sudan ha avuto un impatto gravissimo sulla capacità delle persone di soddisfare i propri bisogni più basilari, dall’acqua potabile al reperimento di cibo, ripari e cure mediche”, dice Nicolas Peissel, capo progetto di MSF in Sud Sudan. “Le persone hanno perso tutto e combattono ogni giorno per sopravvivere.” Un quarto dei bambini malnutriti. A gennaio le équipe di operatori comunitari di MSF a Dablual e Mirniyal, nella contea settentrionale di Mayendit, hanno rilevato che il 25% dei bambini sotto i cinque anni era affetto da malnutrizione acuta generale e fino all’8,1% da malnutrizione severa acuta. “Significa che un quarto dei bambini che abbiamo visto nelle nostre cliniche sono malnutriti e quasi un decimo è in condizioni molto gravi” continua Peissel. “Sono numeri estremamente preoccupanti”. Per affrontare questa crisi, MSF ha rafforzato le proprie cliniche mobili includendo trattamenti per la malnutrizione e formando il personale all’interno delle comunità, per garantire assistenza medica anche in caso di fuga. A causa delle difficili condizioni di sicurezza, al momento è impossibile per MSF aprire un ospedale o trasferire i pazienti ad altre strutture sanitarie, perché metterebbe in pericolo sia i pazienti che le équipe mediche. In queste condizioni, fornire assistenza medica è una sfida enorme, perché le persone si spostano continuamente da un luogo all’altro in cerca di sicurezza (per approfondire, l’intervista alla dottoressa Philippa Pett di MSF sulle cliniche mobili, in coda). La storia di Nyayolah . E' arrivata in una clinica di MSF con i suoi gemelli di un anno, entrambi malnutriti. “A ottobre e novembre siamo stati costretti a scappare dal nostro villaggio tre volte per nasconderci nella foresta” racconta. “Abbiamo imparato a riconoscere il rumore delle auto dei soldati e dei carri armati in arrivo. Prima di scappare abbiamo preso tutto ciò che potevamo. Gli uomini armati ci hanno sparato e hanno saccheggiato le nostre case. Ho corso con i gemelli in braccio e mia figlia di quattro anni correva dietro a noi. Abbiamo visto persone cadere a terra colpite dagli spari o gettare via le loro cose perché non riuscivano a correre abbastanza in fretta. Ci siamo nascosti nella foresta fino a notte e siamo rientrati quando i soldati erano andati via. Ogni volta, ci siamo trovati con sempre meno cose: prima il bestiame, le capre e i polli, poi i raccolti, infine le nostre case sono state saccheggiate e bruciate”. Hanno benuto acqua stagnante. Poche settimane dopo, la famiglia di Nyayolah ha deciso di lasciare la propria casa e cercare riparo su un’isola nella palude. Durante il viaggio, durato 17 ore, sono sopravvissuti bevendo acqua stagnante e mangiando il poco cibo che hanno potuto portare con sé. “Le persone si spostano perché devono fuggire costantemente dalla violenza, per cercare un rifugio sicuro per le loro famiglie o semplicemente per trovare da bere o da mangiare” dice Peissel. “Se sentono parlare di una distribuzione di cibo, per esempio, si muoveranno in quella direzione. Per questo dobbiamo continuamente adattare le nostre attività mediche agli spostamenti della popolazione.” Le prospettive per i prossimi mesi sono cupe, secondo Peissel, perché con la stagione secca attualmente in corso sarà verosimilmente ancora più difficile trovare cibo. “Se le persone non possono trovare un posto sicuro dove vivere, con un accesso decente a cibo, acqua potabile, ripari e cure mediche, è molto difficile che la situazione possa migliorare per questa popolazione.” La sfida quotidiana nel cercare cibo. Nelle contee di Leer e Mayendit, nella parte centrale del Sud Sudan, le persone sono costantemente costrette a fuggire dai combattimenti. Dopo i ripetuti attacchi al proprio ospedale a Leer, MSF ha capito di dover trovare nuovi metodi per fornire loro assistenza medica. L’équipe della dott.ssa Philippa Pett, fornisce assistenza sanitaria alle persone in movimento attraverso una rete flessibile di cliniche mobili, composta da personale locale formato all’interno delle comunità stesse. “La principale sfida della popolazione in questo momento è trovare cibo.Tutti i raccolti sono stati saccheggiati nel mese di luglio e a causa del conflitto in corso si è persa la stagione della semina. I mercati sono quasi vuoti e si trovano soltanto sale e tè. Dove c’è del cibo in vendita, i prezzi sono troppo alti. Chi vive dalle parti delle isole almeno può pescare, ma in alcune zone, le persone sopravvivono mangiando i semi delle ninfee. Situazione molto volatile. Non c'è un luogo adatto a gestire un ospedale dove i pazienti posano recarsi in sicurezza e per un periodo di tempo indefinito. Era necessario fare in modo che sia i pazienti sia il nostro personale non dovessero attraversare le linee del fronte per essere assistiti o portare aiuto. Così abbiamo deciso di adottare un approccio diverso. Al posto di un ospedale, i nostri operatori sanitari effettuano cliniche mobili sei giorni alla settimana nelle zone in cui risiedono. Sono tutte persone della comunità locale, formate da MSF e preparate a fornire assistenza sanitaria per disturbi comuni come la malaria, le malattie della pelle e quelle diarroiche. In questo modo, diventano loro stessi il punto di riferimento sanitario per la comunità. Quando le persone sono costrette a lasciare le loro case a causa dei combattimenti nelle vicinanze, anche gli operatori sanitari si muovono con loro, come farebbero in ogni caso, e continuano a fornire assistenza sanitaria. Alcuni sono stati costretti a fuggire diverse volte nei soli mesi di novembre e dicembre, è la loro quotidianità. Per questo il nuovo approccio funziona. Il violento impatto sulla vita di ognuno. Vi sono ovviamente dei limiti a ciò che possiamo fare in queste condizioni. Alcune persone versano in condizioni molto complesse ed è frustrante non essere in grado di assisterli adeguatamente, ma è necessario concentrarsi su ciò che si può fare: l’assistenza sanitaria di base riveste un’importanza da non sottovalutare. Qui la popolazione sta accettando cose che non sarebbero accettabili in altre situazioni – hanno una resistenza incredibile. Ma il conflitto continua ad avere un impatto notevole sulle loro vite. Lo vediamo tra i nostri pazienti e tra i nostri collaboratori, che nonostante le enormi difficoltà vogliono il meglio per le loro comunità. Sono orgogliosi del lavoro che fanno, e noi siamo orgogliosi di loro”."
"Abbonamenti ""trappola"" su smartphone, è boom: ecco come difendersi","IL FENOMENO è vecchio ma non per questo meno letale. A nulla, o poco, sembrano essere valsi i pesanti provvedimenti emessi un paio di anni fa dall'Autorità garante della concorrenza e del mercato: una doppia multa da 5,1 e 1,7 milioni agli operatori Telecom, Vodafone, Wind e Tre. Stiamo parlando degli abbonamenti trappola che sottoscriviamo, quasi sempre involontariamente, attraverso lo smartphone. Attivando i cosiddetti "" mobile vas "" (""valued added services"", servizi a valore aggiunto): pseudoabbonamenti da diverse decine di euro al mese per ricevere materiale in realtà già disponibile gratuitamente online, dagli oroscopi ai giochi contenuti erotici. Un fenomeno che d'estate diventa ancor più allarmante e sul quale occorre richiamare l'attenzione: con i periodi di vacanze la quota di traffico internet si sposta ancora di più su mobile di quanto non stia già accadendo per il cambiamento delle abitudini, sul mercato pubblicitario la domanda cala e anche sui siti garantiti che frequentiamo ogni giorno e che lottano con tutte le forze per bonificare il parco degli ""advertiser"" ingannevoli, possono fioccare banner a vario modo invitanti che precipitano l'utente nel pozzo di questi sgraditi (e salati) servizi. Basta cliccare e si viene trasferiti sul sito dell'inserzionista - ruolo individuato dalle indagini dell'Agcom e spesso non direttamente coincidente con chi gestisce il servizio - dove i meccanismi di attivazione di questi abbonamenti trappola continuano a risultare nel migliore dei casi poco chiari (scarsa trasparenza sui costi) nel peggiore truffaldini (banner invisibili, invio automatico dei codici di autorizzazione, virus, malware). Il tutto, ovviamente, contro editori e siti che ospitano gli annunci - impegnati in vario modo, fra filtri e rimozioni chirurgiche ad hoc, a fare fuori gli inserzionisti scorretti. Nel frattempo gli operatori telefonici incassano una quota di quei quattrini addebitati sui conti telefonici degli ignari utenti. Secondo le multe comminate anni fa, fra il 30 e il 60% del costo dell'abbonamento. Applicate a un giro d'affari stimato un paio d'anni fa in 800 milioni di euro, sono percentuali sostanziose. ""Mondo giochi"", ""Bellezza sexy"", ""Amazingames"", ""145gameplayer"", ""Erotic Word"", ""Enyojment"" e molti altri nomi. Sono siti a cui si finisce per abbonarsi con troppa facilità se non, appunto, con l'inganno - i banner degli inserzionisti contengono a volte codici javascript che dirottano il browser - e in cui l'utente è condotto dall'asfissiante gioco incrociato di chi partecipa alle aste di Google per piazzare pubblicità (d'estate meno costosa e schiacciata sui contenuti di gossip) e appunto degli operatori. Che pure, come per esempio H3G, dicono di essere corsi ai ripari dopo le batoste dell'Antitrust proponendo in sostanza meccanismi di doppio clic per l'attivazione di questi servizi, il blocco via app e procedure di rimborso più semplici. Secondo utenti e associazioni dei consumatori, però, c'è ancora molto da fare. Accettando di continuare la navigazione (magari cliccando su voci all'apparenza innocue come ""Clicca qui per continuare"") o anche solo scrollando la pagina sul proprio smartphone, si finisce così per pagare magari qualche centesimo a pagina oppure somme uniche scalate dal credito disponibile su base settimanale o mensile. Ovviamente gli utenti possono fare molto per difendersi. Oltre a non cliccare certi tipi di annunci pubblicitari, tentando di capire (è sempre segnalato) che non si tratta di contenuti editoriali, quando si percepisca di essere stati vittime occorre subito cliccare sul link del servizi clienti - evitando di farsi ingannare da trucchi come link neri su sfondi neri - e disattivare il rinnovo automatico aspettando un sms di conferma. I più esperti possono anche creare blacklist sul telefono, annotando i vari indirizzi internet in cui sono incappati. La cosa più facile da fare è tuttavia segnalare il banner che ha fatto da ""portale"" verso l'abbonamento al sito che lo ospitava, magari quello di un giornale, allegando uno screenshot per aiutarne l'individuazione e l'eliminazione. Prima di tutto questo, però, è fondamentale disattivare i servizi premium sciogliendo così il rischio alla base. Chiamare per esempio Tim al 190, Vodafone tramite l'applicazione my Vodafone, H3G al 133 e impostando il blocco di questo genere di ""mobile vas"". Sempre tenendo presente che tuttavia, in questo modo, si può perdere l'opportunità di fruire di alcuni servizi di infotainment, giochi e altro genere perfettamente legali e trasparenti. Sempre nelle accortezze di navigazione rientra infine la pulizia della ""cache"" del browser per evitare automatismi nell'apertura delle pagine. Se queste misure non sono state sufficienti e il credito si è volatilizzato, occorre rivolgersi al servizio clienti dell'operatore e, se questi glissa, contattare il Corecom, il Comitato regionale per le telecomunicazioni compilando il modulo online."
"Razzismo, una settimana per dire basta. Centinaia di iniziative per la campagna dell'Unar","ROMA - Dalla concessione della cittadinanza onoraria, all'organizzazione di consigli comunali sul tema, dall'intitolazione di strade e piazze a eroi e premi Nobel della Pace, a tavole rotonde sull'immigrazione. Sono solo alcune delle oltre 500 iniziative organizzate per la XI edizione della "" Settimana d'azione contro il razzismo "" che durerà fino al 22 marzo dall'Unar ( Ufficio nazionale antidiscriminazioni razziali ), cui aderisce anche il ministero degli Affari esteri e della Cooperazione internazionale. Le città virtuose sono più di 250 e vanno da Reggio Emilia a Firenze, da Roma a Palermo, da Milano a Cagliari. Come gesto simbolico gli edifici comunali espongono in questi giorni dai propri balconi la bandiera antirazzista con il colore arancione della campagna. A Catania l'elefante simbolo della città è diventato arancione grazie a una speciale illuminazione studiata per ""Catania: una luce contro il razzismo"". Sabato 21 marzo Reggio Calabria diventerà la Capitale antirazzista d'Italia ospitando l'evento centrale della Settimana in occasione della Giornata mondiale contro il razzismo. ""Accendi la mente, spegni i pregiudizi"": i politici indossano il messaggio antirazzista Un'adesione ampia insomma. Che ha sorpreso anche Franca Biondelli, sottosegretario del ministero del Lavoro e delle politiche sociali con delega all'Integrazione, che insieme a Piero Fassino, presidente dell'Anci (Associazione nazionale dei comuni italiani), aveva esortato nei giorni scorsi a una partecipazione collettiva sul territorio nazionale. L'alleanza ha funzionato. L'Anci ha infatti proposto una serie di attività destinate ai Comuni mentre il Miur (Ministero dell'Istruzione) ha invitato le scuole di ogni ordine e grado ad approfondire i temi legati all'immigrazione, all'integrazione e all'inclusione sociale. Unar: ""Accendi la mente e spegni i pregiudizi"", la settimana contro il razzismo. Un volto diverso dell'Italia. ""Dalla centinaia di iniziative che si stanno svolgendo in tutta Italia - commenta Biondelli - in questi giorni emerge un volto del nostro Paese molto diverso da quello che va alla ribalta delle cronache dei giornali e dei media con atti di violenza, insulti, boutades e commenti razzisti sulla trasformazione che stanno vivendo le nostre città. È un volto molto bello, di persone che in silenzio, senza fare notizia, lavorano ogni giorno per la solidarietà verso chi è ultimo fra gli ultimi"". Incontri e dibattiti nelle università. Anche le università hanno organizzato dei dibattiti sul tema. ""Ci siamo proposti di diffondere un'informazione scientifica e corretta sui temi della immigrazione e della intercultura - afferma Marco De Giorgi, direttore dell'Unar - con l'obiettivo di sgomberare il campo da falsi luoghi comuni e dati improvvisati che seminano solo paura e diffidenza nei confronti delle persone che hanno una cultura diversa dalla nostra"". ""Per questo, ogni giorno della Settimana attraverso una iniziativa denominata Non sono razzista, però... lanciata oggi sui social network, sarà messo in evidenza e discusso uno stereotipo o un luogo comune per svelarne la infondatezza ricorrendo ai dati della informazione statistica ufficiale"". Film e documentari. Da segnalare la proiezione di film e documentari della piattaforma multimediale unardoc.it . Sul sito dedicato è possibile vedere un documentario al giorno dedicato ai temi della lotta alla xenofobia. Ecco i film in programma: L'infedele di Angelo Loy (16 marzo), Mare Chiuso di Andrea Segre e Stefano Liberti (17 marzo), Io, la mia famiglia rom e Woody Allen di Laura Halilovic (18 marzo), Và Pensiero, storie ambulanti di Dagmawi Ymer (19 marzo), Mineo Housing di Cinzia Castanìa (20 marzo), Container 158 di Stefano Liberti ed Enrico Parenti (21 marzo) e Il Futuro è Troppo Grande di Giusy Buccheri e Michele Citoni (22 marzo)."
"Alfano: ""Se la sinistra dem vuole la crisi non usi Ncd per regolare i conti""","CARO Direttore, le prossime elezioni amministrative sono ormai il pretesto per discussioni più ampie. E siccome io e il movimento, che insieme ad altri amici abbiamo fondato, siamo frequentemente e pretestuosamente chiamati in causa, mi permetta alcune riflessioni. Ciascuno può esercitare il diritto all'oblio, ma nessuno può impedirci di far uso della memoria per costruire su di essa il nostro futuro. Con la memoria torno al voto del febbraio 2013, che consegnò un Parlamento senza un vincitore, ma di certo con uno sconfitto: quel Pd che era dato molto favorito nei pronostici e che si ritrovò senza maggioranza al Senato. L'intuizione di Silvio Berlusconi portò nell'aprile di quell'anno alla nascita del governo Letta, che soli 5 mesi dopo lo stesso Berlusconi tentò di far cadere per tornare alle urne. La decisione del leader del Pdl nasceva dalla reazione all'annunciato voto del Pd sulla sua decadenza da senatore - a seguito della sentenza della Cassazione - sulla base della sopravvenuta legge Severino. Sotto il profilo giuridico e politico Berlusconi aveva ragione: il principio di irretroattività avrebbe dovuto prevalere, sebbene la decadenza sarebbe comunque intervenuta, se non per il voto del Senato, per la decisione della Cassazione. Ma il Pd volle politicizzare quel passaggio. Berlusconi reagì con una decisione disastrosa per il suo partito (allora quotato da Euromedia Research al 29%) che fu chiuso per tornare a Forza Italia (oggi valutato al 12% e in inesorabile discesa). Alcuni di noi dissero no per impedire il disastro del Paese: decine di deputati e senatori ebbero il coraggio di fondare un partito senza un euro di finanziamento pubblico e senza un gruppo editoriale alle spalle. L'allora capogruppo, oggi leader della minoranza, Roberto Speranza, salutò con favore ""il fatto politico nuovo ed eclatan- te... fondativo di una nuova maggioranza politica"". Indebolito dall'uscita di Berlusconi e dai contrasti interni al Pd, dopo 90 giorni, il governo Letta fu sostituito dal governo guidato da Matteo Renzi, cui noi abbiamo dato leale sostegno su un programma condiviso. In questi due anni, abbiamo centrato obiettivi impressi nel nostro Dna: abbiamo tolto la tassa sulla prima casa, smontato pezzo dopo pezzo la legge Fornero, elevato il limite per l'uso del contante, cancellato l'articolo 18, eliminato il costo del lavoro dall'Irap, detassato le nuove assunzioni, introdotto la responsabilità civile dei magistrati, aumentato gli stanziamenti nella sicurezza, contrastato il terrorismo internazionale e gestito il più grande flusso di profughi dalla fine della seconda guerra mondiale, difeso la famiglia, sostenuto la maternità, approvato la riforma della Costituzione. E così abbiamo agganciato la ripresa economica. Tutto ciò perché abbiamo avuto la forza di resistere a violentissimi attacchi politici ed editoriali, eleggendo parlamentari europei, consiglieri regionali e comunali. Dopo, molto dopo, altri che ci avevano avversato nel Pdl ci hanno seguito su questa strada. Cosa sia successo in quel campo che fu il centrodestra, tutti possono valutarlo... La memoria, dicevo, serve per costruire il futuro. E sul nostro futuro non accettiamo lezioni né invasioni di campo. Noi abbiamo grande rispetto dei travagli interni degli altri partiti, ma esigiamo uguale rispetto. Noi abbiamo realizzato i nostri programmi e il fatto che coincidano con quelli del capo del governo è indispensabile per proseguire. Se alla minoranza del Pd non piace questo programma, affronti la questione con il segretario del Pd che poi è il capo del governo. Se alla minoranza del Pd questo governo non va bene, faccia le proprie scelte, provi a farlo cadere, ma non ci usi come pretesto. Il capo del governo è il capo del loro partito e non del nostro. Se sono in corso rivincite congressuali nel Pd, se la sbrighino nel Pd, ma senza mettere in mezzo noi. Noi non rinunceremo ad una sola delle nostre idee per piacere ad altri. Noi non sbianchetteremo un solo giorno della nostra biografia per rincorrere quanti avevano torto ieri, quando la sinistra perdeva e il vero centrodestra vinceva. Noi non siamo di sinistra e lo abbiamo chiarito nel nome, nell'azione politica e di governo. Noi non intendiamo diventare di sinistra, non intendiamo partecipare alle primarie del Pd né tanto meno aderire ad alleanze in cui ci sia Sel. Se il Pd ci tiene così tanto ad allearsi con chi raccoglierà le firme per i referendum contro il Jobs Act e voterà no a quello costituzionale, faccia pure. Valuteranno gli elettori. Noi puntiamo, adesso, ad allargare il campo liberale e popolare: tanti italiani non sono di sinistra né intendono assecondare progetti estremisti e antieuropei. Perciò lavoriamo per questa alleanza e, per le amministrative, lavoriamo su candidature autonome, convinti di avere in tante città il candidato migliore. ©RIPRODUZIONE RISERVATA *MInistro e leader di Ncd"
"Usa, pullman con turisti italiani diretto alle Cascate del Niagara si scontra con Tir: 3 morti","NEW YORK - Un pullman che trasportava turisti italiani diretti alle cascate del Niagara è stato coinvolto in un grave incidente in Pennsylvania, dove si è scontrato frontalmente con un auto-articolato sulla Interstate 380 alle 10 del mattino (ora locale) tra le uscite di Tobyhanna e Mount Pocono, circa 120 chilometri da New York. Il bilancio è di tre morti, oltre una decina i feriti. Una delle vittime è sicuramente l'autista del pullman, come ha confermato la compagnia proprietaria del mezzo. L'uomo è stato identificato: è Alfredo Telemaco, 54 anni, di New York. L'identità dei due passeggeri morti non è invece ancora stata rivelata. E' stato il coroner della Contea di Monroe, Robert Allen, a dichiarare che i passeggeri a bordo del pullman erano tutti italiani. Il coroner ha affermato che a bordo del bus viaggiavano in tutto 16 persone e che l'autista dell'auto-articolato, pur ferito, non è in gravi condizioni. Secondo Alpitour, che ha organizzato il tour attraverso la controllata Viaggidea, a bordo del pullman erano in 16: 14 passeggeri italiani, più la guida e l'autista. Un referente del tour operator è al lavoro a New York per coordinare l'assistenza, come sta facendo la centrale operativa in Italia. Non ci sono ancora indicazioni certe neanche sulla provenienza dei turisti coinvolti, che sarebbero partiti con un volo di linea da Milano a New York. Riferisce la Farnesina che la polizia della Pennsylvania ha informato le autorità italiane del decesso di tre persone senza fornirne l'identità. Il Consolato generale d'Italia a Philadelphia, riferisce ancora la Farnesina, si è subito attivato ed è in contatto costante con le autorità di polizia Usa e i connazionali coinvolti, impegnato a fornire l'assistenza necessaria. Secondo quanto dichiarato dal 911, il pronto soccorso, della contea, sono 13 le persone ricoverate in ospedale. In particolare, nove sono state trasportate d'urgenza all'ospedale locale di Pocono, quattro delle quali dimesse dopo le prime cure. Altre quattro persone, in condizioni più serie, sono state trasferite in elicottero in diversi centri traumatologici (una a Lehigh Valley, due al Geisinger Wyoming Valley Medical Center, la quarta al Geisinger CMC di Scranton). Non si conosce al momento la loro situazione clinica, mentre sulla scena dell'incidente vi è ancora un numero imprecisato di persone rimaste ferite più lievemente e che hanno rifiutato il ricovero. Dalle prime immagini diffuse dalle emittenti americane, si vede il pullman fermo nella direzione di marcia con la parte frontale completamente distrutta. Davanti un rimorchio che sembra avergli tagliato improvvisamente la strada. Secondo quanto scritto dai media locali, l'auto-articolato viaggiava verso sud e avrebbe invaso la carreggiata opposta dove il pullman viaggiava verso nord, causando lo scontro frontale. Le due corsie di marcia della autostrada sono divise da un'ampia striscia di terreno erboso. Un testimone, Johnny Walsh, che vive nei pressi della Intestate, ha raccontato alla WCAU-TV di Philadelphia di aver sentito il forte rumore dello schianto e poi ""gente che gridava"". Sul bus il nome del tour operator Viaggidea, che organizza abitualmente viaggi turistici da New York alle cascate del Niagara. La società proprietaria del mezzo è invece la Academy, che ha emesso un comunicato per dirsi ""attivamente impegnata con le autorità locali nell'indagine (...) e che il pullman aveva lasciato New York alle 7,30 del mattino diretto alle cascate del Niagara. Alla guida un autista di Academy con oltre dieci anni di esperienza. L'autista è morto"". La società ha espresso le condoglianze alla famiglia del dipendente deceduto e a quelle delle altre vittime dell'incidente. L'auto-articolato è stato noleggiato dalla compagnia Xtra Lease, il cui legale inizialmente ha dichiarato che ancora non era stato accertato chi avesse preso il mezzo. L'autista del camion è poi stato identificato in Franklin Dale Wyatt, 55 anni, originario dell'Oklahoma. Secondo le testimonianze degli automobilisti che gli hanno prestato i primi soccorsi, sarebbe uscito dalla cabina sulle proprie gambe e poi trasportato al Geisinger Wyoming Valley Medical Center. Dagli archivi i media americani hanno recuperato il precedente della cantante di origini cubane Gloria Estefan: nel 1990, sullo stesso tratto, un auto-articolato speronò il suo tour bus diretto a Syracuse, provocandole la frattura di una vertebra."
"Navette per la fioritura di Castelluccio, la protesta degli abitanti: ""No al turismo delle macerie""","ROMA - Insieme a lenticchie, papaveri e genzianelle a Castelluccio quest’anno fioriscono anche le polemiche. Sull’altopiano umbro gravemente colpito dai terremoti dell’agosto e ottobre scorsi si è riusciti con grande difficoltà a seminare e insieme al raccolto si è salvato lo spettacolo della “fiorita”, una tra le tante attrazioni turistiche del territorio. Per portare i visitatori sull’altopiano, nel prossimo fine settimana il comune di Norcia ha organizzato un servizio di navette a pagamento, che passeranno sulla Strada provinciale 477 ancora chiusa al traffico privato. L’obiettivo è di sostenere l’economia del territorio, perché sono state anche predisposte strutture provvisorie per ospitare servizi di ristorazione e vendita dei prodotti tipici. La scelta del comune però non è andata a genio a tutti. “Un consiglio da Castellucciano – scrive Augusto Coccia, uno degli agricoltori della zona, su Facebook – non venite con le navette perché vi tratteremo male, non ci pace che altri speculino sulla nostra disgrazia. (….) Ve lo dico a malincuore perché io vendo legumi zuppa e tisane, (…) ma non si può speculare sulle nostre disgrazie, è come andare a rubare in una casa e violare il nostro intimo”. Insieme a Coccia altri castellucciani, che bollano come “sciacallaggio” la decisione di organizzare le navette e allestire un tendone per i turisti nel borgo gravemente distrutto, mentre i residenti non possono tornarci “Macché turismo delle macerie! Intanto la fioritura non è dei castellucciani – risponde il sindaco di Norcia, Nicola Alemanno – è un patrimonio dell’umanità. Poi nell’altopiano non ci sono edifici distrutti, non c’è neanche un albero”. Il primo cittadino però non si nasconde che i problemi sono altri: “Castelluccio è il complesso più alto del nostro Appennino, dopo il terremoto e un inverno durissimo siamo riusciti a garantire la semina e dall’8 luglio riapriremo al traffico privato controllato la strada provinciale, unico accesso alla zona, visto che sul versante delle province di Macerata e Ascoli le vie sono ancora bloccate”. Perché allora il dissenso, quando una zona che sul turismo ha sempre contato potrebbe far ripartire l’economia ad esso legata? “Capisco che da parte dei castellucciani ci sia una giusta attenzione alla conservazione, a vigilare perché la ricostruzione non snaturi il territorio – dice il sindaco – ma gli abitanti che si lamentano per la lentezza nel rimuovere le macerie sono gli stessi che non ci autorizzano alle demolizioni indispensabili per i lavori. Le strutture provvisorie che speriamo di aprire a metà agosto per vendite e ristorazione sono state progettate in accordo con esperti e studiosi, nel mentre non mi sembra negativo che un tendone dia la possibilità ai turisti di sostenere l’economia locale”."
"Edicola italiana, nasce il chiosco tutto digitale","MILANO - Un nuovo luogo dove scoprire i giornali in forma digitale. È attiva da oggi Edicola Italiana , la piattaforma per comprare, leggere e abbonarsi a quotidiani e magazine su tablet, pc e smartphone. L'iniziativa sorge dalla collaborazione tra il Consorzio Edicola Italiana, formato da Caltagirone editore, Gruppo 24 ore, Gruppo editoriale l'Espresso, la Stampa - Itedi, Gruppo Mondadori e Rcs Mediagroup, e la startup Premium Store. Su edicola italiana sono in vendita oltre 60 quotidiani nazionali e locali e periodici in versione digitale, tra cui la Repubblica, il Corriere della sera, il Sole 24 ore, la Gazzetta dello sport, la Stampa, il Messaggero, il Gazzettino, il Mattino, Tv Sorrisi e canzoni, il Venerdì di Repubblica, Io Donna, D - la Repubblica delle donne, Oggi, Chi, Cucina moderna, Sport week, Casafacile, Donna moderna, Panorama, Grazie. Per conoscere l'offerta informativa è stata prevista una prova che consente agli utenti che si iscrivono di sfogliare online la copia digitale del proprio quotidiano gratuitamente per 7 giorni per poi decidere se continuare con l'abbonamento. Per i primi mesi di attività è poi possibile una promozione sottoscrivendo gli abbonamenti '""All you can read', ovvero abbonamenti flat in cui si puo' leggere quello che si vuole,"
Il voyeur che fotografava all'imperfetto,"Mademoiselle Anita, Parigi, 1951( © Atelier Robert Doisneau)  L’information scolaire, 1956 ( © Atelier Robert Doisneau / Gamma Rapho)  Alberto Giacometti, 1957 ( © Atelier Robert Doisneau / Gamma Rapho)  Les frès, rue du Docteur Lecène, 1934 ( © Atelier Robert Doisneau)  Le baiser de l’Hôtel de ville, 1950 (© Atelier Robert Doisneau)  Io fotografavo. La vita di Robert Doisneau si può riassumere in un solo verbo, coniugato nel più dolce dei tempi verbali. Scrisse di lui il suo grande amico poeta Jacques Prévert, in versi: “è sempre all’imperfetto dell’obiettivo / che coniuga il verbo fotografare”. L’imperfetto è il tempo del gioco dei bambini, della nostalgia dei vecchi, un tempo non perfetto, cioè sempre un po’ inferiore a quel che promette. E che proprio per questo ti lascia il desiderio di vedere di più: per Doisneau la fotografia migliore era sempre la prossima, e fotografare era «come chiedere: signor boia, per favore, ancora un istante». Il grande voyeur della vita minuta, l’etnologo timido di un secolo francese, cominciò «quando la fotografia era di legno» e fece in tempo a sbirciare quella fatta di numerini in una memoria di silicio. Mai un dubbio sulla vocazione: «Ditemi voi quale altro mestiere mi avrebbe potuto portare nello zoo di Vincennes e subito dopo nello studio di Picasso». Per nulla intimidito da quelli che disprezzavano i foutus- graphes, vagabondi da marciapiede o da bistrot. Doisneau ci viveva, nei bistrot, soprattutto Chez Fraysse, rue de Seine, e ne fece il palcoscenico dei personaggi più celebri della sua commedia umana, la ragazza col bicchiere di vino, il tenero ubriacone Coco, l’ammaliante suonatrice di fisarmonica… Reporter riluttante, non riusciva ad allontanarsi da casa per più di tre giorni: «perché andare a fotografare all’estero dove ci sono già persone che lo sanno fare benissimo da soli?». Allora convocò il mondo dentro i boulevard di Parigi, e ne fece un poema. Pescare Icone da sessant’anni dei suoi sguardi, come quelle esposte ora a Bard, non è difficile. Ma prima di morire, nel ’94, tenne a dire che quel poema non era premeditato. «I miei sono documenti apocrifi». Fotografia umanista: l’etichetta è nata con lui. Traversò una guerra, la più umiliante per la sua Parigi: ma non volle scattare «foto che sudano sangue». Disse, all’imperfetto: «Il mondo che cercavo di far vedere era un mondo dove stavo bene, dove la gente era gentile e dove trovavo la tenerezza di cui avevo bisogno. Le mie fotografie volevano dimostrare che un mondo del genere poteva esistere». Trovò anche chi pretendeva da lui che fosse più engagé, socialmente impegnato, e lui, simpatizzante comunista, rispondeva: «Questo lo fanno meglio i sindacalisti, io aiuto la gente a modo mio. La mia militanza è la fotografia, perché l’occhio è di tutti, l’occhio è lo strumento dei poveri». Un cacciatore o meglio, diceva, un pescatore (ci vuole più pazienza) di bohneur militante. Anche a costo di aiutare un po’ la realtà ad essere più “tenera”, organizzando qualche piccola commedia davanti all’obiettivo: alcune confessate subito (il pittore da cavalletto che dipinge un incongruo nudo sul Pont des Arts), altre più a fatica (quel Bacio dell’Hotel de Ville, la cartolina più venduta al mondo, per la quale ingaggiò due attori). Ma Parigi era generosa di icone spontanee, non gli bastò che camminare, camminare molto, per farne raccolta: giochi di bambini, prodezze in riva alla Senna, momenti di quello che un altro grande parigino, Georges Perec, avrebbe chiamato l’infraordinario. La sua Parigi è forse addolcita, certo provvisoria, e questo Doisneau lo sapeva. Contava su quell’”attimo di eternità” (sempre Prévert, suo fornitore preferito di metafore) che dura il tempo di uno scatto d’otturatore per rallentare il decadimento delle cose. Gli piaceva pensare che l’universo parigino che aveva un po’ visto e un po’ creato «continuerà ad esistere ancora per un po’ dopo la mia morte, e poi si dissolverà lentamente, dolcemente». *LA MOSTRA Robert Doisneau. Icônes, a cura dell’Atelier Robert Doisneau di Parigi e dell’Associazione Forte di Bard, è la mostra in corso fino al prossimo primo maggio al Forte di Bard, in Valle d’ Aosta. L’esposizione presenta una selezione di fotografie realizzate dal grande maestro francese (1912-1994) della fotografia umanista"
"Obama incorona Clinton: ""Con lei pronto a passare il testimone""","Barack Obama scende per la prima volta in campo in North Carolina a fianco della candidata democratica ed ex first lady d'America, Hillary Clinton. ""Credo in lei"", dice il presidente Usa in maniche di camicia sul palco dove ha appena finito di parlare Hillary, ""con lei sono pronto a passare il testimone"". Un' investitura a tutto campo, in un appuntamento elettorale che promette essere il primo di molti altri fianco a fianco, mano nella mano. Usa 2016, Obama: ""Clinton onesta, in politica per migliorare la vita delle persone"". Per sottolineare l'endorsement, alla Clinton era stato concesso di salire sull'Air Force One, l'aereo presidenziale, e ha viaggiato insieme al presidente Barack Obama alla volta di Charlotte. E' il primo evento elettorale in cui i due sono comparsi insieme, dopochè Obama nelle scorse settimane ha ufficializzato il suo endorsement per la candidata democratica , anche in un video : ""Nessuno meglio di lei"". La Clinton era accompagnata dai suoi più stretti collaboratori, il presidente della campagna elettorale John Podesta e Huma Abedin, vicepresidente della campagna e braccio destro di Hillary, tutta la squadra insieme, con la gente che si è messa in fila a migliaia dalle sette del mattino per non perdersi ciò che prometteva essere un comizio-evento, a tratti quasi uno show, imperdibile. E' il secondo successo della giornata dopo l'assoluzione dell'Fbi sul ""mailgate"" , che prova a spazzare via quell'ombra sinistra che incombeva fin dall'inizio sulla campagna della candidata democratica alla Casa Bianca. ""Un comportamento negligente, ma nessun reato, quello di utilizzare indirizzo e-mail e server privati durante il suo mandato da segretario di Stato"", questo in sostanza il verdetto. Il rivale repubblicano Donald Trump ha subito additato il ""sistema corrotto"". Nord Carolina, il debutto di Obama al fianco di Hillary Clinton Ma intanto i democratici festeggiano e il presidente Barack Obama sale sul palco a Charlotte con Hillary al grido di ""Più forti insieme"". Scherza col pubblico, scandisce slogan ""Sono con lei!"", ""Sono con lei""!, parla del buon cibo e dei successi della squadra universitaria di basket, vice-campione degli Usa. Poi viene al punto: ""Sono qui nella Carolina del Nord perché credo in Hillary Clinton e voglio che voi ci aiutiate a farla diventare il prossimo presidente americano"" scandisce Obama e aggiunge ridendo, ""Hillary ha fatto tutto, ma come Ginger Rogers, all'indietro e sui tacchi"". E ancora: ""Mai uomo o donna è stato più qualificato di Hillary Clinton per questo incarico. Questa è la verità. Questa è la verità"" ritma il presidente tra la folla che lo acclama. ""Dovete scegliere tra due visioni molto diverse di dove l'America può andare: non è la scelta tra la destra o la sinistra, ma è scelta tra andare verso un passato immaginario o verso il futuro"" e ""Hillary Clinton non ha paura del futuro, crede che sia nostro e che gli possiamo dare forma"". Poi sulla mission di Clinton: ""La presidenza non è un reality show e lei è determinata, onesta, ed è in politica per gli stessi motivi per cui ci sono io: per migliorare la vita delle persone"". Non si parla del caso delle mail, Obama lo aveva annunciato prima di prendere il microfono, per evitare sospetti di ingerenze della Casa Bianca. E così, come Hillary fece un passo indietro nel 2008 per lasciare il passo alla corsa presidenziale di Obama e si impegnò con energia per spingerlo alla Casa Bianca, ottenendo poi la nomina a segretario di Stato nel primo mandato, così oggi Obama le ha restituito il favore. Con calore, con tutta la convinzione possibile. E lei, Hillary, lo ringrazia: ""Con Obama e Biden abbiamo avuto 75 mesi di seguito di crescita dell'occupazione, voglio vederne altri 75"", ha detto la candidata democratica, dopo aver stilettato Donald Trump: ""Donald se stai twittando, Obama è delle Hawaii"", scherzando sulle teorie complottiste (che l'avversario repubblicano Trump più volte ha sostenuto anche indirettamente) che accusano il presidente degli Stati Uniti di non essere nato in America. Piuttosto, aggiunge Clinton, ""mostraci la tua dichiarazione dei redditi"". E anche Obama, senza mai nominarlo, trafigge Trump: ""Se votate per l'altra squadra non è per via dell'economia... perfino i repubblicani nell'altro campo non sanno di cosa quel tipo parli"". Oggi lo stesso Trump arriva in North Carolina per cercare di recuperare terreno."
"Toby Mathiessen: ""L'Arabia Saudita ha varcato la linea rossa contro la comunità sciita""","""La rabbia degli sciiti sauditi è enorme: da due anni nulla accade nella Provincia orientale, l'unica a maggioranza sciita nel regno, quella dove sono concentrati i pozzi di petrolio. La gente non scendeva in strada per timore che le autorità si rivalessero su Al Nimr, ma ora che lui è morto la rabbia esploderà"". Toby Mathiessen, senior researcher all'università di Oxford è uno dei maggiori esperti mondiali sulla situazione degli sciiti in Arabia Saudita: il suo ""The other saudi: shia, dissent and sectarism"" pubblicato nel 2015 dalla Oxford University press è un must per chi voglia capire il fragile equilibrio del regno. Arabia Saudita, proteste e scontri per l'esecuzione dello sceicco Al-Nimr Perché queste esecuzioni adesso? ""Un motivo evidente sulla scelta dei tempi non c'è. Quello che è chiaro è la volontà di mandare un segnale alla società saudita e soprattutto ai settori che simpatizzano con l'Is: il segnale è che gli Al Saud non tollerano alcuna forma di dissenso , che sia violento, o politico o che prenda la forma di discorsi pubblici o manifestazioni. E che sono in prima fila nel combattere gli infedeli sciiti, al contrario di ciò che sostiene l'Is"". Iran, furia sciita: assalto all'ambasciata dell'Arabia Saudita a Teheran Ma le esecuzioni hanno scatenato anche una dura reazione internazionale... ""Non direi. Le reazioni internazionali sono state tutto sommato limitate: parole di circostanza da parte dei governi occidentali e degli Stati Uniti. Questo significa che i sauditi potranno continuare a fare ciò che vogliono e non escludo che lo facciano presto: hanno altri detenuti da mettere a morte . Quanto all'Iran, quella è un'altra partita: Riad vuole affermare la sua supremazia, in ogni modo "". Iran, nel 1979 l'assalto all'ambasciata Usa a Teheran Lei parla di segnale interno, ma non si può dire che non ci saranno reazioni sulla scena regionale: cosa si aspetta? ""E' chiaro che ci saranno: basta pensare alla Siria e allo Yemen : per anni in molti paesi del Golfo le comunità sciite hanno fissato nell'esecuzione di Al Nimr una linea rossa, che i sauditi non avrebbero mai dovuto varcare. Ora lo hanno fatto e questo complicherà un certo numero di questioni, se non altro perché Teheran non può più permettersi di farsi vedere debole"". Decapitazioni, l'ira di Khamenei in un'immagine: ""Arabia Saudita come l'Is"""
"""Volevano uccidere partecipanti a campionato di Pokemon"". Due arresti a Boston","BOSTON - Avevano minacciato di uccidere i partecipanti al campionato mondiale di Pokemon a Boston: due giocatori, forniti di armi di ogni tipo, sono stati arrestati. Secondo quanto scrive il Boston Globe , l'arresto è avvenuto sabato scorso dopo che nell'auto dei due - che avevano guidato dall'Iowa per partecipare alla competizione - sono state trovate armi da fuoco, munizioni a centinaia e coltelli. In manette sono finiti il 18enne Kevin Norton e il 27enne James Stumbo mentre si trovavano in hotel a Boston. I due avevano postato le minacce sui social media con tanto di foto delle armi giovedì scorso. Le minacce non sono state ignorate dalle forze dell'ordine che hanno impedito loro di entrare nell'Hynes Convention Center dove era in calendario il campionato. Poi sabato, dopo aver ispezionato l'auto dei due giocatori, la polizia ha fatto scattare le manette."
"Inail, ora trema anche De Felice, super consulente delle assicurazioni","ROMA - Quartiere Trieste, Roma. Angolo tra viale Regina Margherita e via Dalmazia. Un palazzo di inizio Novecento, bello e annerito dallo smog. Sul citofono, nomi di professionisti. Poi una sigla strana: Alef. Nulla a che vedere con il capolavoro di Borges, ma certo presa in prestito dall'alfabeto ebraico. E dall'uso che ne fa la matematica. ""Laboratorio di economia finanziaria"", la definisce il sito Internet. ""Produce soluzioni ai problemi della gestione finanziaria e dell'azione sui mercati dei capitali, per istituzioni governative, imprese, banche e assicurazioni"". Assicurazioni, soprattutto. È qui dunque, a cinque fermate di tram dall'università La Sapienza, che si consuma l'ennesima storia di conflitti di interesse. Tra cariche pubbliche importanti, tutt'altro che esclusive come vorrebbe ora il governo Letta, e affari privati. Perché tra i soci di Alef, c'è Massimo De Felice, presidente dal maggio 2012 (governo Monti) di Inail, l'ente pubblico delle assicurazioni. ""Mi riservo di fare una comunicazione nei prossimi giorni"", risponde secco a Repubblica che lo interpella. La sua nomina, fortemente voluta dalla professoressa Fornero, suscitò più di una polemica nel 2012. Le commissioni Lavoro di Camera e Senato si rifiutarono di votare il parere (comunque consultivo) per la vicinanza di De Felice al mondo delle assicurazioni private. Il deputato della Lega Fedriga disse in aula che tra gli incarichi ""il professore è stato pure consigliere di amministrazione di Intesa Vita, il ramo assicurativo del gruppo Intesa Sanpaolo. Guarda caso il ministro Fornero era il vicepresidente del consiglio di sorveglianza proprio di Intesa Sanpaolo"". Ma alla fine la nomina passò. ""Me ne assumo io la responsabilità"", chiuse la Fornero. Da una parte dunque questo professore sessantenne, ordinario di matematica finanziaria alla Sapienza, piuttosto schivo e defilato, guida un colosso pubblico con cifre da capogiro: 10 miliardi di entrate, un miliardo e 400 milioni di utile, quasi 4 di avanzo, 27 miliardi di riserve tecniche. E un patrimonio immobiliare di tutto rispetto. Dall'altra parte, grazie ad Alef, una srl da 52 mila euro di capitale sociale, una decina di dipendenti, buona liquidità (1,2 milioni in cassa nel 2012) e quasi cinque milioni di giro d'affari, il professor De Felice mantiene vive tutte le sue preziose consulenze, coltivate in oltre vent'anni di attività di Alef. Un conflitto di interessi in piena regola, dunque. Basta visionare sul sito i clienti eccellenti di Alef degli ultimi anni: Alleanza Assicurazioni, Cisalpina Previdenza, Reale Mutua, Sai, Sara assicurazioni, Unipol, Gruppo Fondiaria-Sai, FinecoVita, Capitalia Vita, Poste Vita, Groupama, Eurizon, Generali, Unicredit Vita, Ras Gruppo Zurigo. C'è persino l'Ania, l'associazione nazionale delle assicurazioni. Tra l'altro, si legge: ""Ha certificato il valore di portafogli polizze per Sai nell'operazione di fusione con Fondiaria"". Eppure niente di tutto questo traspare nel curriculum che il professore ha autorizzato sul sito dell'Inail. La visura camerale dice invece che Alef ed Evabeta srl (società informatica anche questa sul citofono del palazzo di viale Regina Margherita) sono ancora partecipazioni attuali. Assai remunerative, c'è da pensare, se il reddito del professore era pari a 812.057 euro nel 2011, l'anno prima dell'incarico all'Inail che ora gli frutta 137.823 euro. De Felice, va detto, possiede solo un terzo di Alef. Il resto è diviso in parti uguali tra due soci, anche loro professori di matematica finanziaria. Curiosamente, nel cda di Alef siede un terzo professore, stessa materia a Roma Tre e alla Luiss, Carlo Domenico Mottura. Nominato - guarda caso - proprio da De Felice a presidente dell'Oiv, l'organismo indipendente di valutazione delle performance dell'Inail per il triennio 2013-2016: stipendio pubblico da 25.515 euro lordi annui. Peccato che anche Mottura taccia di Alef in tutti i suoi curriculum: sui siti di Inail, Luiss e Roma Tre."
"La fronda dei Giovani Pd: ""Così chi ci vota?"". E vogliono ribaltare il Jobs act","ROMA - ""Per ora e fino al voto diamo una mano al Pd, ma il 5 marzo scendiamo in trincea perché larghe intese non ne vogliamo. Altolà alle larghe intese"". Parola di giovane democratico. Mattia Zunino guida l'organizzazione giovanile del Pd, reduce da una battagliera assemblea nella quale è soffiata aria di fronda. ""Da un lato - questo il filo rosso dell'assemblea degli juniores dem - vediamo una marea nera, di matrice fascista, alimentata da destre irresponsabili che pur di racimolare qualche voto sono disposte a spaccare il paese e dall'altra parte vediamo però un partito incapace di dettare l'agenda e ridotto a utilizzare toni e argomenti che non hanno alcun interesse agli occhi dei cittadini e soprattutto dei giovani"". Una critica dura, al limite della bocciatura. Giustificata però con la volontà di svolgere un lavoro di ""supplenza"" più che di contestatori senza se e senza ma. La preoccupazione è che ""proprio tra i giovani ci sia il massimo dell'astensionismo"". ""E poi perché i nostri coetanei dovrebbero votare Pd?"", si chiedono i giovani dem, ""visto che Renzi non sta affrontando questioni e problemi dei Millennials"". Zunino è preoccupato della ""solitudine nella quale versano i ragazzi"", che va combattuta da chi vuole essere di sinistra ""ascoltando il disagio, sapendo interpretare e soprattutto cercando di capire i temi cardine della società. E secondo noi il tema è semplice: lavoro, lavoro, lavoro"". I Giovani Democratici bocciano il Jobs act e chiedono una analisi seria sul lavoro precario: ""La principale innovazione del Jobs Act, il contratto a tutele crescenti, non ha coinciso con quanto evocato in anni di dibattito politico post riforma Biagi sul riordino dei contratti di lavoro"". E adesso la ricetta indispensabile è ""rendere più onerosi i contratti a tempo determinato"", per orientare gli imprenditori a preferire assunzioni definitive. La linea dei giovani del Pd ha toni che assomigliano al ""fuoco amico"". Viene da pensare che i big del Nazareno possano essersi risentiti. In campagna elettorale, per di più... ""No - risponde Zunino - nessuna tirata d'orecchi. Sono anzi venuti ad ascoltarci, in primis il presidente del partito Orfini"". La ""giovanile dem"" si sente pienamente organica al Pd, anche se su posizioni molto critiche. E indica un riferimento che legittima lo schema dell'opposizione interna aperta e con finalità costruttive: quello di Jusos, l'organizzazione dei giovani socialdemocratici della tedesca Spd, in queste settimane al lavoro per far bocciare nel referendum la Grosse Koalition con Angela Merkel."
"Burundi, la piaga del bambini-domestici nelle case ""per bene"" e trattati come schiavi","BUJUMBURA - Lavorano come domestici nelle case delle famiglie benestanti della capitale, sono pagati poco o nulla, subiscono minacce e, in alcuni casi, abusi sessuali. Sono i ""piccoli camerieri domestici"" del Burundi, minori che svolgono faccende domestiche invece di andare a scuola. Una pratica diffusa e radicata nel contesto culturale del paese africano, e per questo difficile da estirpare, ma che rischia di compromettere seriamente il futuro e la crescita dei bambini. Le iniziative in corso. In occasione della Giornata mondiale contro il lavoro minorile - il 12 giugno - una serie di iniziative in Burundi puntano a sensibilizzare l'opinione pubblica sul tema dei ""domestici bambini"", con l'obiettivo di salvare le migliaia di piccoli sfruttati in tutto il paese. Coinvolta nelle iniziative, la Oong italiana Fondazione AVSI , che da anni lavora nel paese africano per assicurare ai ragazzini del Burundi l'accesso all'educazione e per accrescere la consapevolezza, tra autorità e popolazione, della piaga del lavoro minorile. Le ampie deroghe al diritto internazionale. Il Burundi è uno tra i paesi con il peggior tasso di lavoro minorile al mondo. Almeno un bambino su cinque, second Unicef , è impiegato in varie forme di sfruttamento, spesso pagati poco o non pagati affatto. Molti di loro lavorano nei campi, coinvolti nella coltivazione di banane, mais e fagioli. Nelle aree urbane, invece, la stragrande maggioranza del lavoro minorile riguarda i lavori domestici, una piaga aggravata dal fatto che ai piccoli lavoratori non è garantito nessun tipo di diritto, tanto che, spessissimo, vivono in condizioni di autentica schiavitù. Il governo del Burundi sembra impegnato da anni a combattere il fenomeno, ma evidentemente in modo assai poco convinto e comunque con scarsissimi risultati. C'è comunque anche da considerare il contesto di povertà in cui versa il Paese, che spesso stenta ad adeguarsi agli standard garantiti dal diritto riconosciuto a livello internazionale. La sensibilizzazione. Da queste premesse nasce la scelta della Ong italiana Fondazione AVSI di intervenire, assieme alla associazione locale Giryuja, con un progetto per contrastare il lavoro minorile nella capitale Bujumbura. Si tratta di attività di sensibilizzazione e prevenzione, svolte attraverso sessioni di educazione e formazione, per sensibilizzare e diffondere consapevolezza tra le famiglie, le autorità locali e i funzionari pubblici. ""Si passa da semplici campagne di comunicazione in radio e tv, fino ad attività dirette di tutela dei bambini coivolti - spiega Monica Treu, responsabile dei progetti AVSI in Burundi - Tra gli strumenti più efficaci per sottrarre i minori allo sfruttamento, svolgiamo corsi di alfabetizzazione per i domestici bambini e per i bambini dai 16 e 18 anni, oppure i programmi di reinserimento scolastico per i più piccoli""."
"Presidenziali Usa, primarie e caucus: istruzioni per l'uso","ll 1 febbraio (nella notte per l'Italia) si tiene nello Stato dello Iowa, come da tradizione, il primo caucus del processo di selezione dei candidati democratico e repubblicano per la corsa alla Casa Bianca. L'origine del termine viene dagli indiani americani, per i quali significava originariamente ""stare seduti per terra a gambe incrociate davanti alle tende"". Il sistema di ""ritrovarsi per discutere e votare"" oggi viene messo in pratica in meno di dieci Stati, i più piccoli, dove è più facile organizzarsi e si vuole contrastare il rischio dell'astensionismo. Le riunioni dei caucus possono tenersi nelle chiese, nelle scuole, in vari luoghi pubblici o persino nelle case private, e sono aperte a tutti quelli che si ""iscrivono"" al partito. Processo molto meno formale e impegnativo di quanto possiamo immaginare: può bastare la firma sotto un manifesto programmatico, non si devono pagare quote né aderire a statuti. Addirittura, si può registrare al momento anche un elettore di un partito diverso. A questo punto si è titolati a votare per i diversi candidati alla presidenza, generalmente per alzata di mano ma anche per scritto. Il caucus si svolge in maniera apparentemente informale, ma con regole precise. Un ""rappresentante"" per ogni candidato in un angolo della sala espone le posizioni del suo preferito e invita i partecipanti alla riunione a unirsi al suo gruppetto. A volte i rappresentanti salgono su tavoli e sedie e cominciano a chiamare a gran voce le persone che conoscono per invitarle a cambiare ""gruppo"". I candidati in persona partecipano ai caucus più importanti. Il voto avviene il più delle volte per alzata di mano, o per scritto. Il caucus dell'Iowa è tradizionalmente investito di grande importanza: è la prima consultazione di ogni corsa elettorale e da qui si cominciano a misurare le intenzioni dell'elettorato anche se lo Stato di per sé non costituisce un termometro particolarmente rappresentativo delle intenzioni degli elettori a livello nazionale. E' però il momento in cui i candidati più deboli capiscono che è il momento di cominciare a fare le valigie invece di spendere altre centinaia di migliaia di dollari. I candidati misurano forze e investimenti sulla distanza e molto si punta sulle primarie e caucus del ""super martedì"" (che quest'anno cadono il 1 marzo 2016) in cui voteranno ben 15 Stati. La maggior parte degli Stati consulta invece gli iscritti al partito tramite le primarie classiche, che differiscono sostanzialmente dal caucus perché si va a votare in veri e propri seggi, per iscritto e con voto segreto (quest'ultima differenza è fondamentale: nei caucus spesso ci si ritrova tra vicini di casa, conoscenti e il voto palese può essere condizionato). Prima di votare nelle primarie l'elettore deve aderire al partito recandosi in comune o negli uffici della contea o in altri luoghi dell'Amministrazione locale e dichiarando la propria intenzione di partecipare alle consultazioni di quel partito. Anche qui non servono molte formalità e, dopo una rapida registrazione, si depone nelle apposite urne (i ""ballot"") la scheda con la propria preferenza. Il processo selettivo continua quindi con la designazione dei delegati , assegnati in un numero fisso a ogni Stato in base principalmente alla popolazione. Anche qui ogni Stato ha un sistema diverso. Alcuni designano i delegati con sistema proporzionale in base ai risultati ottenuti da ciascun candidato in primarie o caucus. Altri adottano il sistema maggioritario, che permette al candidato più votato in assoluto di aggiudicarsi anche tutti i delegati. Questo porta ovviamente a un forte sbilanciamento nella rappresentanza dei delegati tra Stato e Stato - e anche nei tempi di definizione dei risultati definitivi: più rapidi negli Stati con il sistema maggioritario, più lunghi (e con una campagna più bilanciata) in quelli con sistema proporzionale. Vince le primarie il candidato che si aggiudica più delegati alla convention. Al termine delle primarie e dei caucus si arriva alla convention che per i repubblicani si terrà dal 18 al 21 luglio a Cleveland (Ohio), seguita una settimana dopo (25-28 luglio) da quella democratica a Philadelphia. Qui verranno formalizzati i risultati delle primarie, e per la prima volta - almeno nel caso dei repubblicani - si profila un dibattito ancora aperto. Mai come quest'anno infatti il campo del GOP è seminato di fattori imprevedibili, primo fra tutti il candidato-tycoon Donald Trump. La norma è che la convention sia l'incoronazione dei due sfidanti: quest'anno è battaglia aperta perché il presidente uscente, Barack Obama, non si può ripresentare avendo terminato il massimo dei due mandati."
"Ugo Sposetti: ""Penati? Tanto va tutto in prescrizione""","ROMA . ""Vuole l'intervista? Non gliela do"". Transatlantico di Palazzo Madama, sono ore concitate perché si entra nel vivo del ddl Boschi, quello che divide i renziani dai 28 dissidenti firmatari di un documento sul Senato elettivo. In un angolo Ugo Sposetti, tesoriere degli eredi di Botteghe Oscure, parla al telefono. Con una mano copre la bocca per non fare leggere il labiale. Il motivo? È indaffarato in un'altra questione. Proprio in quei minuti i Democratici di sinistra (Ds) non si sono presentati in aula alla ripresa del processo sul ""sistema Sesto"", autoescludendosi così formalmente dalle parte civile contro l'ex presidente della provincia di Milano, Filippo Penati, ex braccio destro di Pier Luigi Bersani, reo di aver incassato presunte tangenti. La decisione, secondo la versione del legale, sarebbe stata presa di concerto con il tesoriere. Sposetti, avete salvato Penati, chissà cosa penserà adesso il premier Renzi. ""Per voi giornalisti non costituirsi come parte civile equivale a una condanna di primo grado. Giusto? Ho un dossier con tutte le cose che scrivete. Lo faccio per mia figlia. A ogni modo, io non voglio associare il mio nome a un processo penale. Le ripeto, preferisco non parlare"". Per quale motivo ora questa retromarcia? (La questione si fa seria e Sposetti inforca gli occhiali). ""Lo studio legale che ha seguito la vicenda ha presentato una nota. Per adesso il reato è presunto. Giusto?"". Vi siete sfilati perché non c'è solo Filippo Penati, ma mezza nomenclatura lombarda di ex Ds? ""Finché non si accerta se questi fatti sono realmente avvenuti e, soprattutto, chi per conto dei Ds si è preso le tangenti, non ci presenteremo. D'altro canto, l'avvocato quale arringa avrebbe dovuto fare? Su cosa?"". Dunque, ritenete l'ex presidente della Provincia di Milano innocente? ""È un cittadino come tutti gli altri ed è un suo diritto difendersi. Non spetta a noi Ds, ma ad altri soggetti stabilire la verità. Le dico di più, vuole sapere come andrà a finire?"". Come? ""Si concluderà il primo grado. E poi andrà tutto in prescrizione. Del resto, alcuni reati del processo sono già stati prescritto. Giusto?"". I 5Stelle già parlano di ""incoerenza della sinistra"". Come replica? ""Non rispondo ai 5Stelle. Mi faccia andare, adesso presento un emendamento per eliminare il Senato""."
"Ue, spese sicurezza: ""Valuteremo nel 2016 se Francia e Belgio fuori dal patto di stabilità""","BRUXELLES - Le spese straordinarie per la sicurezza sostenute da Francia e Belgio in questi giorni dopo, le stragi di Parigi, potrebbero essere considerate fuori dal patto di stabilità Ue. Ma l'Eurogruppo, riunito a Bruxelles. ""Non c'è urgenza"" ha detto il presidente dell'Eurogruppo, Jeroen Dijsselbloem, riferendosi solo a Francia e Belgio quindi, escludendo gli altri Paesi dalla ""deroga"", Italia compresa. Il contrario quindi di quanto detto da qualche giorno fa dal presidente della Commissione europea Jean-Claude Juncker . ""Le spese antiterrorismo sono straordinarie e in quanto tali devono trovare un trattamento 'straordinario' da parte dell'Ue nell'ambito del patto di Stabilità"". ""Non penso che si prenderanno decisioni su questo nella riunione di oggi, penso che sarà soprattutto espressa molta solidarietà a Francia e Belgio"", ha detto Dijsselbloem. L'Eurogruppo oggi discuterà le valutazioni, presentate dalla commissione europea, delle bozze di leggi di bilancio degli stati membri. ""Francia e Belgio sono a grandi linee adempienti"" al patto di stabilità, secondo le categorie della commissione, ""e quindi non c'è urgenza di decidere oggi"", ha sottolineato il presidente dell'Eurogruppo. ""Ci sono diverse basi su cui può essere concessa la clausola sugli eventi eccezionali per la spesa nel settore sicurezza, e poi bisognerà esaminare il tipo di investimenti, la spesa aggiuntiva, e se c'è interferenza con le regole di bilancio. Vedremo se diventerà una questione importante per questi paesi"" ma ha rimandato l'analisi della questione al prossimo, in modo retrospettivo, per capire quanto ha inciso sui bilanci. Le spese aggiuntive per la sicurezza sono ""un tema che stiamo valutando anche nel nostro Paese"" ha detto il ministro dell'economia Pier Carlo Padoan, spiegando che alcuni ministri, tra cui il francese, ""hanno posto la questione che di fronte a questi gravi fatti ci sarà bisogno di spese aggiuntive per la sicurezza, ma la discussione non è andata oltre"". Dalla direzione del Pd anche il ministro del Consiglio Renzi parlà della possibilità, ovvia per lui, di scomputare dal patto di stabilità le spese della sicurezza: ""Ricordo un appuntamento preciso, il 4 settembre del 2014, il summit della Nato in Galles: io a cena prendo la parola dicendo che le spese di sicurezza devono essere scomputate dal patto di stabilità, non vi dico le reazioni. Oggi invece sembra un'ovvietà""."
"Norvegia, Corte suprema respinge ricorso di Breivik: ""Mi appellerò a Corte europea dei diritti umani""","ROMA - Anders Behring Breivik, il terrorista dichiaratamente neonazista - autore delle stragi del 2011 nel centro di Oslo e poi nella vicina isola di Utoya - si appellerà alla Corte europea dei diritti umani. La decisione è stata annunciata dall'avvocato dello stragista Oystein storrvik dopo il rifiuto della Corte Suprema norvegese di esaminare il ricorso presentato per denunciare condizioni di detenzione che ritiene 'inumane'. ""Ci rivolgeremo a Strasburgo il prima possibile - ha commentato l'avvocato - eravamo preparati. Ci aspettavamo che le nostre istanze non sarebbero state accolte dai tribunali norvegesi"". Dentro la prigione di Ila: qui Breivik sconterà la pena Breivik aveva fatto causa allo Stato norvegese nel 2016 , accusava il governo di aver violato due clausole della Convenzione europea dei diritti dell'uomo: quella che garantisce il diritto al rispetto della ""vita privata e familiare"" e ""la corrispondenza"" e quella che vieta ""pene o trattamenti inumani o degradanti"". Istanze che, con una sentenza destinata a creare scalpore, furono accolte dalla corte presieduta dalla giudice Helen Andenaes Sekulic. La giudice impose alle autorità di pagare al terrorista un indennizzo di 330mila corone norvegesi, cioè circa 35mila euro, per i cinque anni trascorsi in stretto isolamento. Un anno dopo a ribaltare la situazione fu il ricorso presentato e vinto dallo Stato. Oggi, con la decisione della Corte suprema di non valutare il ricorso di Breivik, cadono le accuse di violazione dei diritti umani al Governo. Ma, con l'ipotesi di un appello alla Corte europea, la sfida di Breivik continua."
"Nigeria, Amnesty denuncia: polizia tortura i sospettati di aiutare Boko Haram","ROMA - Da anni la Nigeria è in guerra con il gruppo islamico Boko Haram, una guerra che giustifica l'uso illegittimo della violenza anche da parte delle forze governative. A farne le spese sono i civili che se da un lato temono l'affermarsi di un gruppo estremista, dall'altro rischiano di cadere vittima di coloro che dovrebbero difenderli. Torture, stupri, umiliazioni: le armi usate dall'esercito di Abuja per estorcere soldi e confessioni non sono così distanti dalle atrocità di cui sono accusati i terroristi di Boko Haram. Il rapporto di Amnesty International ""Welcome to the hell fire: torture and other ill-treatment in Nigeria"", frutto del lavoro di un decennio, raccoglie cinquecento testimonianze di persone abusate in carcere, arrestate senza motivazioni e rimaste inascoltate dalla giustizia dello stato. Confessioni low cost. ""Mi hanno legato gambe e mani con una corda, poi mi hanno lasciato sospeso e agganciato a un palo. Per torturarmi hanno usato un machete e un tubo di ferro. Mi hanno torturato fino a quando non ho perso il controllo, fino a quando non sono crollato. Più tardi mi sono svegliato e mi sono ritrovato sdraiato in una pozza di sangue. Il sangue si era mescolato con la sabbia e loro mi hanno detto di mangiarlo. Mangio tutto. Lo faccio. Mi hanno dato un foglio e mi hanno ordinato di firmare. Volevo sapere il contenuto del documento, mi hanno colpito con una pistola. Non riuscivo a leggere quello che era scritto. Ma ho firmato"". Diolu, 26 anni, è solo una delle vittime delle torture sistematiche inferte dalla polizia ai civili sospettati di collaborare con Boko Haram. Le segnalazioni di maltrattamenti nel nord est della Nigeria sono andate aumentando di pari passo con l'inasprirsi delle tensioni tra esercito e militanti di Boko Haram. Si stima che dal 2009 siano state arrestate dalle cinquemila alle diecimila persone nell'abito delle operazioni contro il gruppo islamico. La maggior parte dei detenuti accusati di avere legami con Boko Haram sono stati sottoposti a tortura e altri maltrattamenti. Metodi di tortura. Stupri, pestaggi e bastonate sono solo alcune delle forme di tortura utilizzate dalle autorità. Alcuni prigionieri ed ex membri dell'esercito o della polizia nigeriana hanno raccontato di unghie e denti strappati con le pinze, elettroshock, violenze inflitte con l'acqua, uomini e donne lasciati morire di fame. ""Una poliziotta - dice Abosede, 24 anni - mi ha portato in una piccola stanza, mi ha detto di togliermi tutto ciò che indossavo. Mi ha aperto le gambe e mi ha sparato gas lacrimogeni nella vagina ... mi è stato chiesto di confessare che ero una rapinatrice armata... stavo sanguinando... ancor'oggi soffro di dolori alla pancia"". ""Questo va ben oltre la tortura e l'uccisione di presunti membri di Boko Haram"", ha detto Netsanet Belay di Amnesty International: ""La portata e la gravità delle torture inflitte a donne, uomini e bambini da parte delle autorità sono scioccanti anche per un osservatore dei diritti umani con molta esperienza"". AAA torturatore cercasi. Vessazioni e violenze sono ormai diventate parte integrante dei protocolli delle forze dell'ordine tanto che molte stazioni di polizia hanno istituito in modo informale un 'responsabile delle torture'. ""La tortura - continua Netsanet Belay - è così frequente perché nessuno viene ritenuto responsabile. La Nigeria dovrebbe sospendere tutti i funzionari accusati di tortura, indagare a fondo e garantire che i torturatori siano assicurati alla giustizia"". Nella maggior parte dei casi documentati da Amnesty International contro le forze di sicurezza nigeriane, non sono state svolte indagini adeguate né prese misure per assicurare i responsabili alla giustizia. Negli ultimi dieci anni il governo nigeriano ha istituito cinque commissioni presidenziali e gruppi di lavoro per riformare il sistema giuridico penale e sradicare la tortura. Tuttavia si è ancora lontani da una soluzione definitiva. ""Il nostro messaggio - conclude Belay - alle autorità nigeriane oggi è chiaro: criminalizzare la tortura, porre fine alla detenzione in isolamento e indagare pienamente circa le accuse di abusi""."
"Parlamento, eletti gli 8 membri laici del Csm. Scelto anche un giudice costituzionale","ROMA. A nove giorni dall'elezione dei 16 membri togati da parte dei magistrati, il Parlamento in seduta comune ha completato la composizione del Consiglio superiore della magistratura votando gli otto membri laici. Sono Alberto Maria Benedetti, Filippo Donati, Fulvio Gigliotti, Stefano Cavanna, Emanuele Basile, Alessio Lanzi, Michele Cerabona e David Ermini. Tre dei membri del Csm sono in quota M5S, che ha fatto votare online i candidati sulla piattaforma Rousseau (Benedetti, Donati, Gigliotti). Due in quota Lega (Cavanna e Basile). Gli ultimi tre sono stati indicati dalle opposizioni. Michele Cerabona e Alessio Lanzi, espressi da Forza Italia, entrambi avvocati. E infine Davide Ermini, ex responsabile giustizia del Pd. Il Csm ora può lavorare sulla designazione del nuovo vicepresidente che andrà a sostituire Giovanni Legnini. Per questo c'è tempo fino al 25 settembre, data di scadenza del precedente Csm, e per ora rumors di palazzo insistono su Guido Alpa, professore di diritto civile e mentore del premier Giuseppe Conte. Politica M5S, voto su Rousseau per scegliere i candidati al Csm: il più votato Alberto Maria Benedetti, ordinario di Privato Camera e Senato in seduta comune hanno anche eletto, con 685 voti, Luca Antonini - professore di diritto costituzionale a Padova, vicino al Carroccio - come giudice costituzionale. Antonini, 55 anni, è stato uno dei principali consulenti del Governo e del Parlamento in materia di federalismo. Si chiude così un lungo periodo di vacatio alla Consulta che dura dal 7 novembre del 2016, quando Giuseppe Frigo, di nomina parlamentare in quota centrodestra, rassegna le sue dimissioni. Con 618 giorni senza plenum la Corte si avvicina quindi al record di 623 giorni, detenuto dalla fine del mandato di Vincenzo Caianiello al giuramento del suo successore Annibale Marini, periodo che andò dal 23 ottobre 1995 e al 9 luglio 1997. Lo stesso capo dello Stato, Sergio Mattarella, aveva più volte 'invitato' il Parlamento a compiere il proprio dovere giudicandolo un adempimento ""urgente"" per ""il funzionamento del nostro sistema istituzionale""."
"Google, negli Usa parte la consegna di cibo a domicilio","ROMA - Voglia di pizza? Di ravioli al vapore o di sushi? Niente paura e niente lunghe attese telefoniche per parlare con il ristorante più vicino. Da oggi ci pensa Big G . Da oggi qualsiasi tipo di cibo si può ordinare direttamente con Google, ma solo negli Usa. Il colosso delle ricerche online si è lanciato nel business delle consegne integrando la possibilità di un ordine a domicilio direttamente nella funzione di ricerca dei ristoranti. E intanto Amazon continua ad affinare il progetto di consegne coi droni: i velivoli potrebbero essere in grado di localizzare il destinatario e seguirlo nei suoi spostamenti. Google spiega in un post che gli utenti statunitensi potranno ordinare cibo a domicilio grazie all'accordo con sei compagnie, tra cui Eat24 e Delivery.com. In pratica se si cerca online un ristorante in alcuni casi è possibile prenotare una cena da farsi recapitare a casa. Le start up specializzate nella consegna di cene e pranzi a domicilio, scrive TechCrunch, hanno attirato fondi per 600 milioni di dollari lo scorso anno, ma la maggior parte dei consumatori fa gli ordini telefonando ai ristoranti. Intanto Amazon punta a rendere sempre più avanzato il suo progetto di consegne con i droni. La compagnia di Seattle si è aggiudicata un brevetto che prevede droni in grado di comunicare gli uni con gli altri e di ""localizzare"" il destinatario di un pacco (sfruttando il Gps del suo telefonino), modificando il percorso in base agli spostamenti della persona che deve riceverlo. Inoltre sarebbero previsti più modelli di droni in base a tipologie e mole dei pacchi da recapitare."
"""Temperature record, è colpa dell'uomo"": rapporto di 13 agenzie Usa. Timori per la 'censura' di Trump","Le temperature medie negli Stati Uniti sono aumentate drammaticamente negli ultimi decenni, toccando il loro livello più alto da 1.500 anni. A dirlo è un rapporto federale preliminare stilato da 13 agenzie e non ancora approvato dall'amministrazione Trump. ""Gli americani avvertono ora gli effetti del cambiamento climatico"", si legge in un rapporto preparato da 13 agenzie, ma non approvato dall'amministrazione del presidente donald trump. ""Quanto il clima cambierà in futuro - si legge ancora - dipende dalle emissioni"". Il New York Times ha ottenuto una copia riservata del rapporto, fatto trapelare dagli scienziati che temono che la Casa Bianca possa metterne a tacere le conclusioni, chiaramente in contrasto con le affermazioni del presidente Trump e in controtendenza con la scelta di abbandonare il Trattato Cop21 di Parigi sui cambiamenti climatici. ""Le prove del cambiamento climatico sono abbondanti, dall'alto dell'atmosfera alla profondità degli oceani"" spiega la bozza. Si tratta di una relazione completata quest'anno e che fa parte del National Climate Assessment richiesto dal congresso ogni quattro anni. Una delle mappe inserite nel rapporto  Secondo questo documento in Usa le conseguenze del surriscaldamento globale sono già evidenti. Per gli scienziati l'innalzamento delle temperature registrato negli ultimi sessant'anni è dovuto all'azione dell'uomo. Dal 1880 al 2015 le temperature sono aumentate di 1,6 gradi Fahrenheit (ovvero 0,9 gradi centigradi) e le cause sono da considerarsi legate al comportamento degli esseri umani. Dal 1980 la situazione è addirittura precipitata con un drammatico aumento delle temperature che ha portato al clima più caldo degli ultimi 1500 anni. Spiega il rapporto: ""Ci sono evidenze che dimostrano come le attività umane, specialmente le emissioni di gas serra, sono le principali responsabili per i cambiamenti climatici rilevati nell'era industriale. Non ci sono altre spiegazioni alternative, non si tratta di cicli naturali che possano spiegare questi cambiamenti climatici"". Il timore, però, è per il prosieguo delle ricerche. Secondo il New York Times parte degli studiosi che hanno lavorato alla relazione, ritiene che l'amministrazione Trump potrebbe bloccare le ricerche. Oltre alle già ricordate posizioni di Trump e al ritiro da Cop21, l'amministrazione ha scelto come direttore dell'Epa, l'Environmental Protection Agency, Scott Pruitt, da sempre scettico sul climate change. E addirittura pare che il ministero dell'agricoltura abbia chiesto ai propri funzionari di non adoperare l'espressione ""cambiamento climatico"", ma di preferire altre locuzioni come ""situazioni meteorologiche estreme""."
Famosi predicatori vicini al premier sorpresi a fare sesso in auto: scandalo in Marocco,"Moulay Omar Benhammad e Fatima Nejjar erano entrambi vicepresidenti del Mur, Movimento per l'Unità e Riforma, associazione di carattere religioso e associativo strettamente legata al Pjd, il partito della giustizia e dello sviluppo del primo ministro Abdellilah Benkirane. Fino a ieri, quando sono stati scoperti insieme sulla Mercedes dell'uomo, ai bordi di una spiaggia di Mohammedia vicino a Casablanca. Lui, 63 anni, sposato e padre di 7 figli, è docente universitario di studi islamici alla facoltà di Lettere di Rabat aveva e ha emesso una fatwa sullo ""scambio di parole d'amore via Facebook"". Lei, 62 anni, vedova, 6 figli, è predicatrice molto conosciuta con un seguito anche sul web perché posta video educativi su YouTube: aveva supplicato le sue studentesse di non sedersi al posto dei maschi e non ridere davanti a loro, perché le due cose sono ""l'inizio della fornicazione"". Ma sono proprio queste due eminenti autorità morali religiose del Marocco gli amanti s orpresi in flagrante delitto di adulterio dai poliziotti, che poi avrebbero tentato di corrompere, non riuscendoci. Secondo quanto riportano i giornali in lingua araba, i due hanno tentato poi di giustificarsi aggravando in realtà ancora di più la loro posizione: Benhammad avrebbe assicurato di essere legato alla donna da un ""matrimonio consuetudinario"", cioè né religioso né civile. Una pratica diffusa in Africa e legata a riti ancestrali, al di fuori di tutte le norme che regolano l'unione tra uomo e donna nel mondo islamico. Il sesso fuori dal matrimonio in Marocco è reato punibile con una pena detentiva da 1 a 12 mesi. I due sono stati fermati e poi rilasciati dopo 24 ore, perché la moglie legittima ha rinunciato a sporgere querela. Gli ""amanti del Mur"", come sono stati definiti dai giornali, andranno a processo il 1 settembre. L'associazione intanto li ha sospesi, sottolineando di ""respingere totalmente il matrimonio consuetudinario"" e di considerare il fatto "" una violazione dei principi del Mur, del suo orientamento e dei suoi valori"", pur apprezzando ""il contributo dei due in campo educativo e della predicazione"". Uno scandalo che arriva nel culmine della campagna elettorale marocchina, a poco più di un mese dalle elezioni politiche di ottobre, che proprio per questo è ritenuto da alcuni una ""macchinazione della polizia"", una cospirazione contro il Pjd. Anche perchè, sostengono fonti vicine al Movimento, da tempo i parenti e i vertici del Mur sapevano della loro intenzione di rendere noto il legame e sposarsi."
"Migranti, 41 corpi su una spiaggia della Libia. Nuovi sbarchi a Vibo, Cagliari e Messina","Giornata di sbarchi, di arresti, di vittime sul fronte migranti. Questa mattina a Messina sono sbarcate 375 persone, fra loro anche sei bambini e un neonato. A Cagliari è arrivata questa mattina la nave mercantile norvegese con a bordo i 931 migranti soccorsi giovedì e venerdì al largo delle coste della Libia. A Vibo Valentia (dove la nave militare irlandese ""James Joyce"" ha condotto 622 profughi) la polizia - con la collaborazione del gruppo aeronavale della GdF - ha fermato due presunti scafisti, probabilmente di nazionalità somala e nigeriana, che avrebbero condotto, dalle coste della Libia fino a limite delle acque territoriali italiane, un barcone con circa 400 migranti a bordo; nel vano motore, i corpi senza vita di 15 uomini e di un ragazzino, deceduti per asfissia e per le gravi ustioni procurati dalla fuoriuscita di carburante. Cagliari: sbarcati oltre 900 immigrati. Annegati sulla costa della Libia. Intanto i corpi di 41 migranti, annegati nel tentativo di raggiungere l'Italia, sono stati rinvenuti su una spiaggia di Sabratha, sulla costa della Libia occidentale. Una fonte locale ha spiegato che ""un gruppo di volontari ieri ha recuperato i corpi, trasferiti presso il centro di medicina legale per il prelevamento del dna"". I migranti sarebbero morti cinque o sei giorni fa. Il ritrovamento di un numero così alto di cadaveri in un solo giorno va considerato come un evento eccezionale. Mille persone a Cagliari. E' attraccata questa mattina al molo Rinascita del porto di Cagliari la nave mercantile norvegese Siem Pilot con a bordo 931 migranti soccorsi giovedì e venerdì al largo delle coste della Libia durante le 26 operazioni coordinate dalla Capitaneria di porto, nel corso delle quali sono state salvate 2.150 persone. Tra i 931 profughi sbarcati oggi, ci sono 619 uomini, 121 donne, 182 ragazzini e 9 bambini sotto i dieci anni. La Guardia costiera ha coordinato le operazioni in porto mentre la Prefettura ha fatto allestire il campo per l'accoglienza dove gli stranieri vengono identificati e visitati. Al termine delle procedure, i migranti saranno trasferiti nelle varie strutture di accoglienza: 442 rimarranno nel Cagliaritano, 286 a Sassari, 121 a Nuoro e 86 a Oristano. Con quello di oggi salgono a cinque gli sbarchi nel porto di Cagliari dall'inizio dell'anno, un sesto è avvenuto nello scalo di Porto Torres. Questi continui arrivi stanno mettendo in crisi il sistema dell'accoglienza: la Prefettura ha pubblicato un bando per la ricerca di nuove strutture. Critica anche la situazione legata alla gestione dei minorenni non accompagnati: dalla Siem Pilot ne sono sbarcati 191, tra questi alcuni ragazzini che hanno viaggiato da soli e che ora, in base alle disposizioni, dovranno essere ospitati in strutture diverse da quelle degli adulti. Il bilancio della settimana. Sono quasi 7.500 i migranti che nel corso di questa settimana sono stati recuperati e salvati da unità militari italiane, e anche mercantili, in interventi coordinati dalla Centrale operativa della Guardia costiera. Da inizio anno sono invece 84 mila le persone recuperate in mare e quindi sbarcate in Italia, un numero - fa notare la Guardia costiera - in linea con quello dell'anno precedente. Numeri comunque drammatici, appena attenuati dal fatto che non ci siano aumenti."
"Ecomafie, Legambiente: ""Ventuno reati al giorno nelle filiere dell'agroalimetare""","UN'ESPLOSIONE vertiginosa del fatturato criminale in uno dei segmenti più importanti del Made in Italy, che supera di ben 8 volte la cifra dell'anno precedente. Un'aggressione al Made in Italy gastronomico che nell'anno dell'Expo raggiunge numeri impressionanti: 7.985 infrazioni penali accertate nelle varie filiere agroalimentari, oltre 21 reati al giorno, 14.917 denunce penali e 126 arresti, per un giro d'affari che, tra sequestri e finanziamenti illeciti intercettati dalle forze dell'ordine ha superato i 4,3 miliardi. Sono questi i dati sulla filiera illegale agroalimentare del Rapporto Ecomafia 2015 presentati in anteprima da Legambiente nell'ambito di FestambientExpo (il rapporto completo sarà presentato a Roma il 30 giugno). Nel dettaglio, sono state 7.985 le infrazioni penali accertate nelle varie filiere agroalimentari, a fronte di quasi 200mila controlli effettuati dalle forze dell'ordine. Tale attività di controllo ha portato a 14.917 denunce penali e 126 arresti, con il sequestro di beni per un valore stimato di oltre 3,6 miliardi di euro. Cifra che schizza a più di 4,3 miliardi se si aggiungono anche il valore delle strutture e dei beni sequestrati, il valore delle sanzioni (penali e amministrative) e i contributi illeciti percepiti. Una vera impennata d'affari, otto volte la cifre dell'anno scorso, che oscillavano intorno ai 500 milioni di euro. Con ben 30 clan mafiosi censiti da Legambiente in questi anni presi con le mani in pasta. A tavola è seduto il gotha delle mafie: dai Gambino ai Casalesi, dai Mallardo alla mafia di Matteo Messina Denaro, dai Morabito ai Rinzivillo. La scalata mafiosa, rileva l'associazione ambientalista, spesso approda nella ristorazione, dove gli ingenti guadagni accumulati consentono ai clan di acquisire ristoranti, alberghi, pizzerie, bar, che anche in questo caso diventano posti ideali dove 'lavare' denaro e continuare a fare affari. Di fronte a questi numeri impressionati, sottolinea Rossella Muroni, direttrice nazionale Legambiente, ""abbiamo il dovere di impegnarci per liberare il cibo dalla presa criminale e dal malaffare. Le organizzazioni criminali sono tornate forti e sono tornate alla terra. E spesso a pagare siamo noi, in termini di salute, ma anche di denaro, perché in molti casi sono colletti bianchi a determinare il prezzo dei beni di prima necessità, sia a valle che a monte delle filiere"". Per Muroni, ""occorre aprire una stagione nuova del cibo e dell'alimentazione perché l'alternativa, di fatto, già esiste: sono i nostri prodotti, le nostre eccellenze gastronomiche che uniscono etica all'estetica. Sta a noi assumere la responsabilità di informarsi e di rafforzare questi percorsi e sostenere, attraverso le nostre scelte di consumo , un diverso modo di intendere la produzione alimentare"". Ma nel settore agroalimentare non operano, come è ovvio, solo i clan. Sono sempre tante le storie che danno il solito spaccato di un'imprenditoria truffaldina e pericolosa che viaggia al contrario di come si converrebbe, decisa a calpestare ogni legge per bieco fine di lucro. Un lungo campionario di contraffazioni, adulterazioni, sofisticazioni e truffe , che colpiscono soprattutto i marchi a denominazione protetta, il vanto dell'enogastronomia di qualità. Impressionante, denuncia Legambiente, anche il numero di reati rinvenuti nel settore della commercializzazione e lavorazione dei prodotti ittici (oltre ai pesci, crostacei, novellame, molluschi e datteri): sono stati 5.934, hanno portato a 353 denunce penali e al sequestro di prodotti per un ammontare superiore ai 31,6 milioni di euro. Sono state 949 le strutture chiuse e sequestrate e più di 291 milioni i capi e le confezioni sequestrate. Il più alto numero di denunce penali è stato riscontrato comunque alle voci carni e allevamenti (761), seguito dalla ristorazione (751), latte e derivati (447), farine, pane e pasta (393)."
"Salvatore Giuliano: ""La tecnologia deve essere uno strumento, mai l'obiettivo""","ROMA. ""Se le tecnologie vengono utilizzate in classe con cognizione di causa, gli effetti sugli apprendimento sono certamente positivi"". Salvatore Giuliano, preside dell'istituto Majorana di Brindisi, all'avanguardia sull'uso di tablet e pc, non ha dubbi. L'Ocse e una certa corrente pedagogica sostengono che l'utilizzo massiccio delle tecnologie e scuola sia addirittura deleterio. ""Se pensiamo di fare la rivoluzione degli apprendimenti semplicemente riempiendo le classi di computer e Lim, sono d'accordo anch'io"". Ma allora cosa bisogna fare per avere un beneficio dall'uso di Lim e tablet? ""La vera sfida è utilizzare le tecnologie come opportunità, allora i risultati miglioreranno senz'altro"". Potrebbe spiegarsi meglio? ""Quando si utilizzano i tablet in classe, più flessibili dei computer fissi, occorre adattare al nuovo strumento anche i contenuti delle discipline, con docenti in grado di utilizzare quelle tecnologie. Altrimenti siamo fuori strada"". Voi come avete fatto? ""Innanzitutto, abbiamo formato gli insegnanti dando a tutti gli strumenti per lavorare e senza lasciare indietro nessuno. Oggi tutti i docenti della mia scuola hanno un tablet e lo usano in classe"". Ma internet e pc sono davvero così importanti a scuola? Senza non si può lavorare? ""Il vero problema è che la tecnologia è solo uno strumento che adoperato bene cambia anche il modo di lavorare dei docenti "". Lei quindi non ha ripensamenti? ""Assolutamente no. Abbiamo potuto registrare notevoli miglioramenti negli apprendimenti degli studenti, i quali stanno anche a scuola più volentieri ""."
"Banksy saluta New York: ""Salvate la street art""","NEW YORK - Sei lettere grigie gonfiabili come palloncini, per dare una mano ad altri writer come lui, ma meno famosi. Sei lettere come il suo nome. BANKSY. E' l'ultima opera che l'artista inglese ha lasciato sul muro di un edificio sulla Long Island Expressway, lungo la strada dell'aeroporto J.F. Kennedy, precisamente tra Borden Avenue e la 35ª strada. L'artista ha pubblicato due foto dell'opera sul suo sito e sotto ha scritto: ""E questo è tutto. Grazie per la vostra pazienza. È stato divertente. Salvate 5 Pointz. Ciao "". L'installazione è l'ultima del progetto ""Better Out Than In"", per il quale Banksy aveva promesso di fare un graffito al giorno e organizzare altre iniziative per tutto il mese di ottobre a New York. Con questa installazione, il writer ha quindi salutato la Grande Mela. 5 Pointz è un ex complesso industriale a Long Island City, a poca distanza dal luogo dell'ultima opera di Banksy, prende il nome dai 5 distretti amministrativi della città e dal 1993 è uno dei luoghi dove artisti di tutto il mondo possono disegnare graffiti legalmente. Nel 2011 il proprietario della struttura ha annunciato però di volerla chiudere entro la fine di quest'anno, per far posto a due grattacieli di lusso scatenando una grande opposizione degli artisti della zona che stanno cercando di ottenere dal governo di New York il riconoscimento di area di interesse artistico e culturale. Un writer che vomita fiori. ""E' stato divertente"", ha detto ripartendo. Ma è stato soprattutto un mese intenso. La fama di Banksy lo aveva preceduto: aveva le sembianze di un'artista con una bomboletta che rigurgitava fiori. Con quest'opera, aveva dato un'anteprima di ""Better Out than In"" , ""Meglio fuori che dentro"". Scritte minimali o disegni più elaborati disseminati per la città di New York, uno al giorno per trentuno giorni. Dopo aver realizzato l'opera scattava una foto e la postava sul suo sito accompagnandola da un audio o un video. ""Banksy sostiene che 'fuori' è dove dovrebbe vivere l'arte"", ha riferito la voce narrante sul sito dell'artista a conclusione del progetto: ""Sono gli ultimi mille anni di storia dell'arte ad essere un breve episodio privo di significato, quando l'arte è entrata al servizio di chiese e istituzioni. Il mondo in cui viviamo è fatto, almeno visivamente, di segnali stradali, tabelloni pubblicitari. Non vogliamo vivere in un mondo fatto di arte e non solo decorato dall'arte?"". Ecco l'ultima opera di Banksy: un writer vomita fiori Quella prima opera vandalizzata. ""Graffite is a crime"" : una bomboletta spray e un divieto rosso. Un bambino che sale sulle spalle di un altro per afferrare quella bomboletta. E' la prima opera del graffitaro di Bristol e subito ""violata"" da artisti di strada. In segno di protesta è stata coperta con pennellate di bianco. Poi è stata la volta di un tavolino e tante ""finte/vere"" riproduzioni di celebri opere del misterioso artista britannico, che hanno animato Central Park per un giorno . I pochi fortunati e distratti passanti newyorkesi hanno acquistato per pochi dollari alcune delle tante opere del writer inglese le cui sembianze nessuno conosce. Non tutti i cittadini che passeggiavano per il parco si sono accorti che quell'uomo seduto davanti a quel banchetto di legno era forse il noto artista inglese a New York per un mese. Le hanno pagate 60 dollari ma ne valevano migliaia. Il guadagno di quel giorno fu di 420 dollari per opere di un valore stimato intorno ai 200mila. Scritte colorate, un cane e un distributore dell'acqua, un camion che diventa giardino , il logo ""I love NY"" in cui love è un cuore incerottato - scaricabile dal suo sito e applicabile su una maglietta - citazioni filosofiche, talpe che spuntano dal terreno. Grattacieli con fiori, donne musulmane tra soldati, la scritta ""Ghetto 4 life"" al Bronx ma anche una pausa quando il 23 ottobre ha cancellato l'arte per l'attività di polizia - ""Today's art has been cancelled due to police activity"" - un uomo in smoking che, mani in tasca, attende appoggiato ad una saracinesca con un mazzo di fiori in mano. Fino ad arrivare a ""Sirens of the Lambs"", un'installazione in movimento: un camion che trasporta ""al macello"" gli animali della fattoria ma in realtà si tratta di peluches piangenti. Queste e tante altre le opere di Bansky Dalla fattoria al macello, sul camion di Banksy gli animali piangono. C'è stato anche un momento di impegno sociale: ""The banality of the banality of evil"" è un quadretto che raffigura una scena pastorale e che l'artista ha ridipinto inserendovi un soldato nazista di spalle seduto su una panchina che osserva lo scenario idilliaco. Banksy aveva acquistato per 50 dollari il piccolo dipinto da Housing Works, un negozio dell'usato e di beneficienza, che ha poi messo all'asta online l'opera del writer: i proventi erano destinati a senzatetto e malati di Aids. L'ultima opera quasi rubata. Dopo circa un'ora da quando l'ultima l'installazione era stata sistemata sul muro dell'edificio del Queens, le lettere gonfiabili della parola ""BANKSY"" sono state tolte: i due ragazzi che hanno cercato di portarsele via sono stati prima attaccati da un fan di Banksy, e poi sono stati arrestati dalla polizia e portati via. ""E' stato divertente"", ma per loro un po' meno."
"Sel, Vendola: ""In autunno riprendere il discorso con il Pd""","ROMA - ""Penso che per il prossimo autunno il senso dell'esistenza di Sel sia quello di avere i piedi ben piantati nel dolore dell'esistenza sociale, anche per riprendere un discorso di cambiamento vero con il Partito democratico"". Lo ha detto il presidente di Sinistra Ecologia e Libertà, Nichi Vendola, durante il suo intervento di apertura dell'Assemblea nazionale di Sel, partito scosso negli ultimi tempi da molte defezioni (tra cui quella dell'ex capogruppo Gennaro Migliore) e una profonda spaccatura interna. ""Renzi-Merkel una pantomima"". ""Noi non stiamo con il Pd quando sta con il centrodestra e si mette l'elmetto per fare il gendarme delle politiche di austerity"", ha osservato Vendola. ""Va bene la voglia di rivoluzione di Renzi ma quella che lui sta facendo migliorerà le condizioni degli italiani? Credo proprio di no. Discutiamo invece di come ampliare la platea di coloro che vogliono abbattere il nuovo muro di Berlino, il muro dell'austerity"". Lo scontro Renzi-Merkel ""è stata una pantomima"", secondo Vendola. ""Domani incontro Civati"". E a proposito del premier: ""Il renzismo, Renzi e il suo fascino. Questo ha causato la frattura vera, il resto sono chiacchiere"". ""Dobbiamo avere la forza di stracciare il 'racconto' del Pd e dire che dietro a quel racconto c'è solo una riduzione degli spazi di democrazia"", ha accusato Vendola. ""Domani andrò all'assemblea di Civati a Livorno"" per parlare e discutere, ha poi annunciato il presidente di Sel. ""Penso che domani dobbiamo proporre a Civati alcune delle nostre idee non sono negate reti e coordinamenti, e in Parlamento ce ne è bisogno"". Riforme, Vendola: ''Rivoluzione di Renzi non migliorerà la vita degli italiani''. ""Inquietante il silenzio di Renzi su Gaza"". ""Per quanto prolifico di dichiarazioni sia Matteo Renzi è difficile trovarne una sola sulla guerra in Medio Oriente: un silenzio inquietante"", ha poi aggiunto Vendola, tra le bandiere arcobaleno della pace all'Assemblea nazionale di Sel. ""La nostra discussione non ha senso se non rialziamo le bandiere della pace se non interroghiamo un'Europa silente, come se fosse fisiologico considerare normali i bombardamenti su Gaza"". ""Ci sarà un autunno caldo"". ""Penso che sarà un autunno caldo"", ha infine previsto Vendola. ""Si deve guardare al dibattito politico nel Pd, a quello che sta maturando nel sindacato. La percezione è che possa tornare rapidamente ad una mobilitazione di Piazza"". E ""sulla scena politica dobbiamo guardare a Grillo con attenzione"", ha osservato, sia per la scelta internazionale di collocare M5S in un posizionamento di estrema destra che per la fascinazione per il renzismo che c'è in una parte del Movimento""."
"Fi, Berlusconi sul palco di Fiuggi. Coro dalla platea: ""Un presidente, c'è solo un presidente""","Al grido di ""Silvio, Silvio"" che si è levato dalla platea ha fatto il suo ingresso in sala Silvio Berlusconi, accolto da applausi sulle note dell'inno di Forza Italia. Sempre dalla platea della sala dell'Hotel di Fiuggi in cui si sta svolgendo la giornata conclusiva della convention azzurra, si è levato il coro ""Un presidente, c'è solo un presidente"". E Berlusconi ha aggiunto: ""che si chiama Antonio Tajani"", rendendo omaggio al presidente del Parlamento europeo, organizzatore della manifestazione. Il ritorno di Silvio Berlusconi, cellulari al cielo al grido: ""Un Presidente!"". ""Non abbiamo bisogno di nessuna primaria, il leader noi ce l'abbiamo e questo leader si chiama Silvio Berlusconi - ha detto di rimando Tajani - E noi faremo di tutto, ma siamo convinti che anche questa volta la nostra scommessa è quella giusta, perché sia ancora primo ministro di questo Paese"", ha affermato dando la parola al leader azzurro che sfoggiava un doppiopetto blu scuro vecchio stile, da discesa in campo, pin su bavero giacca con simbolo Fi. E' apparso dimagrito, abbronzato. Ha scherzato all'inizio come una volta: ""Avevo 40 pagine di discorso pronte ma ve le manderò via email..."". E ancora: ""Nonostante l'estate monacale che ho voluto passare sono ancora biricchino e ho posto questa domanda: tra cagnolino e coniuge chi scegliereste? Dietro anonimato il 72 per cento ha scelto il cagnolino"", ha detto benedicendo il Movimento Animalista di Michela Vittoria Brambilla . L'ex premier è tornato anche a citare i colpi di Stato (""cinque ne abbiamo subiti""), se l'è presa con i ""brogli elettorali"" e con l'M5s definendo Luigi Di Maio : ""Una meteorina della politica"". Il discorso di Berlusconi segna l'apertura ufficiale della campagna elettorale di Fi in vista del voto in Sicilia (""Prevediamo una grande vittoria del centrodestra"", dirà durante il suo intervento) e delle politiche 2018. Ad ascoltarlo in platea lo stato maggiore forzista che attende la linea sul ruolo del partito nella futura coalizione di centrodestra e sul nodo della leadership. In sala, la stessa dove nel'94, ai tempi della discesa in campo, Berlusconi fece una delle prime riunioni a porte chiuse, organizzata da Alessio Gorla, per il lancio di Fi, si respira aria di 'ritorno al governo'. Molti militanti ci credono, citano gli ultimi sondaggi, c' è chi invoca ""l'unità del centrodestra con Salvini per tornare a vincere"" e chi chiede all'ex cavaliere di andare avanti anche da solo ""senza subire le richieste del fronte sovranista, Lega-Fdi"". · ""DI MAIO? UNA METEORINA"" ""Nella sinistra ci sono lotte intestine e il partito ribellista dei 5 Stelle che ha indicato come leader un signore che io considero una bella meteorina della politica, che ha una bella faccia in tv ma porta un bagaglio della nullità assoluta di quello che ha fatto. Nessuno di loro ha mai fatto alcunché di buono per sè e per la proria famiglia, non hanno mai lavorato"". Fiuggi, Berlusconi: ""Di Maio meterorina della politica"". ""Per governare un Paese non si può improvvisare nè inventare, serve una grande esperienza decisionale. Io non ho mai usato la mia età per avere voti, anzi ho fatto un patto con diavolo per togliermi 20 anni, lui ha iniziato a togliermene un pò ma guardandomi allo specchio ne ho dubitato. Quaranta anni di esperienza in più rispetto al loro candidato è qualcosa da far valere come esperienza, ho sempre raggiunto gli obiettivi"". · IL MESSAGGIO ALLA LEGA ""Alla Lega dico che avremo sempre rispetto per le loro idee, ma la Lega sappia che il centrodestra l'abbiamo fatto noi e abbiamo sempre avuto il leader per realizzare il programma. Siamo noi che abbiamo portato al governo forze che erano sempre state escluse"". Fiuggi, Berlusconi: ""Rispetto per la Lega, ma il centrodestra l'abbiamo inventato noi"". · IL PROGRAMMA DI GOVERNO ""Il nostro programma è sempre quello di meno tasse per famiglie, partite iva e imprese, in modo da dare più lavoro, secondo gli insegnamenti di Reagan e Thatcher. Siamo vicini con la Lega su flat tax, io sono al 25 per cento"". E ancora: ""Via la tassa sulla prima casa. Basta con autorizzazioni preventive: chi vuole aprire un negozio, un bar, o costruire un immobile può farlo con una semplice autocertificazione di rispetto delle regole"". L'ex premier ha quindi annunciato di voler porre a 8000 mila euro il limite del contante e la chiusura ""reale"" di Equitalia, ricordando che ""Renzi ha solo cambiato nome"". Quindi pensione minima a 1000 euro, per 13 mensilità. A chi vive di carità assicureremo tutto il necessario. Penso anche a una pensione alle nostre mamme: abbiamo fatto i conti e lo possiamo fare"". ""Su un governo di 20 ministri la maggioranza, almeno 12 su 20, non deve essere composta da professionisti della politica ma da protagonisti del mondo del fare, dell'impresa, della società e del volontariato di alto livello"". Queste le richieste, ha riferito Silvio Berlusconi, che gli sono state avanzate da protagonisti della società durante diversi incontri. ""Io ho messo questa soluzione al voto ed ha ottenuto il 72 per cento dei consensi. Poi ho presentato questo programma dopo questi incontri a Salvini e Meloni"" e hanno concordato. ""Salvini ha detto 'voglio assolutamente uscire dall'euro', ma io penso che non si possa uscire dall'euro, che è un punto importante per i Paesi dell'Europa, anche se a pensare al cambio fatto da Prodi e Ciampi ci viene il mal di stomaco. Questa cosa"" sull'uscita dall'euro ""con Salvini sta andando a posto"", ha garantito il leader di Forza Italia. · IL PPE ""Siamo molto fieri di essere i rappresentanti in Italia della grande famiglia della democrazia e libertà che è il Ppe e i valori del Ppe sono diventati i nostri assoluti valori. Personalmente mi ci ritrovo fino alle virgole e solo chi è nel Ppe ha vinto e vincerà le prossime elezioni in Europa, la sinistra in tutta Europa è in crisi. I partiti populisti, che però io preferirei chiamare ribellisti, non hanno vinto da nessuna parte, certe volte hanno avuto un certo peso ma non hanno vinto"", ha detto Berlusconi citando l'esempio francese di Macron che ha vinto ""proprio per evitare vittoria del Fronte Nazionale"". · L'EUROPA ""Questa Europa deve essere assolutamente cambiata - ha poi ammonito - dobbiamo farla marciare in avanti e raggiungere una politica estera unica e comune, una politica della difesa comune, che farebbe risparmiare 50 miliardi all'anno a tutti i singoli paesi, ma solo così potrebbe sedersi ai tavoli internazionali al pari di capacità"". Basta con gli ""Usa che decidono e gli stati europei che gli vanno dietro. No, l'Europa deve avere una unica politica della difesa"", così un'unica ""politica fiscale"" che farebbe sì che ""i cittadini si sentono realmente cittadini europei. Io mi sento completamente cittadino europeo, ne condiviso i valori"". · 5 COLPI DI STATO ""La nostra democrazia è stata condizionata da cinque colpi di Stato negli ultimi venti anni, quando un governo eletto è stato sostituito con governi che nessuno ha mai eletto. Questi colpi di Stato li abbiamo subiti, con l'assurdo allontanamento del suo leader dal Parlamento"". Fiuggi, Berlusconi: ""Io, allontanato dal Parlamento con un colpo di Stato"". · ""L'EUROPA MI RESTITUISCA L'ONORE"" ""Sono stato condannato per un'accusa assurda, una sentenza che tutti ritenevano impossibile, arrivata con la complicità delle forze della sinistra e dei magistrati. Attendo dall'Europa di riavere completamente il mio onore per potermi presentare agli italiani presentando a loro il programma di un uomo onesto, integro, un contribuente leale"". ""Non so se la Corte di Strasburgo arriverà in tempo con una sentenza - ha poi assicurato - Ma Corte o no Corte vi assicuro che farò la campagna elettorale"". · LA POLITICA ESTERA Passaggio sulla politica estera, e in particolare sulle minacce nucleari della Corea del Nord. ""Speriamo - dice - non ci sia un salto nella follia e che non ci possa essere ancora una volta l'uso di uno strumento atomico. Questo è un rischio che ci preoccupa grandemente. Sarebbe la fine della nostra civiltà"". ""Noi dall'Europa vogliamo molto, molto di più, deve diventare un faro di pace e di democrazia per tutto il mondo. Dobbiamo far marciare l'Europa, per sedersi al tavolo delle altre potenze mondiali, a partità di capacità"". · LA RUSSIA ""Non lasciamo che la Russia guardi solo a Oriente, ricordiamoci che è parte dell'Occidente, io stesso mi sono formato sui classici russi"". · UN PIANO MARSHALL PER L'IMMIGRAZIONE ""C'è il rischio di una immigrazione di massa, noi ne abbiamo avuto un assaggio, ma ancora poco rispetto a quello che potrebbe accadere. In Libia noi eravamo riusciti a fermare"" i flussi migratori, ""ma l'attacco a Gheddafi, di cui sappiamo chi porta la responsabilità"", ha fatto sì che scoppiasse una guerra interna, e ""solo adesso il governo attuale ha cercato accordi con la Libia, ma non possiamo essere sicuri che questa immigrazione si fermi. Abbiamo il rischio di numeri più elevati: se non sapremo continuare in un rapporto decoroso e cordiale con il presidente turco ha già minacciato di aprire i cancelli e le frontiere, così il Libano e vedremo tutti i milioni di cittadini siriani tutti con il diritto di essere accolti nel nostro Paese e questo è un rischio"". Per ""tentare di evitare una migrazione epocale di massa serve un piano Marshall"". ""La presenza di immigrati mette paura alle nostre donne: domandate alle vostre compagne se non hanno paura non solo ad uscire la notte ma addirittura nel pomeriggio. Ci sono immigrati che si ubriacano e dormono fino a mezzogiorno e costringono gli altri abitanti delle case che hanno paura a sprangarsi dentro"". · LA LOCATION Sullo sfondo del palco un maxi schermo con lo slogan della kermesse e il simbolo del Ppe in evidenza. Dalle casse degli altoparlanti le note dei grandi classici di Lucio Battisti. Molti militanti, soprattutto giovani, hanno rispolverato look stile '94 con completo blu o 'spezzato' (giacca scura, anche doppiopetto ma slim fit e pantalone grigio) e spilletta tricolore d'ordinanza. Si sono sentite squillare anche suonerie di cellulare con il vecchio inno 'Azzurra libertà'. Molti giovani con le t-shirt azzurre del Ppe. Nel pubblico femminile tanti tacchi 12. In sala è riapparso anche il sosia di Berlusconi, Giovanni, un passato al 'Bagaglino'."
"Civitanova Marche, affonda peschereccio per onda anomala: due morti e due dispersi","CIVITANOVA MARCHE (Macerata) - Un peschereccio è affondato stamani a circa due miglia al largo di Civitanova Marche, in provincia di Macerata. Due marittimi hanno perso la vita e altri due sono dispersi. E' stata un'onda anomala a rovesciare la barca. L'equipaggio del peschereccio 'Sparviero', iscritto alla marineria di Rodi Garganico (Fg) era composto da sei persone: tre ragazzi di Cagnano Varano (Fg) e tre cittadini romeni. Tre uomini sono stati recuperati dai mezzi di soccorso e trasportati all'ospedale di Civitanova in gravissime condizioni. Per due, Michele Fini, 25 anni, di Cagnano Varano e Giorgio Toma Viorel, 19 anni, romeno, non c'è stato nulla da fare. Sono morti per ipotermia. Erano stati recuperati da un altro peschereccio il ""Mattia I"" che si trovava in zona, ma sono deceduti dopo essere stati sbarcati e affidati ai sanitari del 118. Ha invece riportato ferite lievi l'altro pescatore di Cagnano Varano, Aldo Leo, di 37 anni. Un quarto uomo è stato recuperato sul peschereccio e le sue condizioni non destano preoccupazione. Sarebbero due cittadini romeni i due pescatori dispersi. L'arrivo di un superstite dopo il naufragio  ""Questa notte avevamo fatto un carico di 60-80 quintali di cozze quando è arrivata un'onda anomala da levante che ha spostato il carico tutto da un lato e ha fatto rovesciare l'imbarcazione. Il comandante ha fatto in tempo a dare l'allarme ma prima dell'arrivo dei soccorsi siamo rimasti in mare per circa un'ora e mezzo"" ha raccontato Aldo Leo, il marittimo scampato al naufragio e che si trova al Pronto soccorso dell'ospedale di Civitanova Marche ma sostanzialmente sta bene. Il comandante, Leonardo Coccia, si aggira per i corridoi del pronto soccorso ma non vuole rilasciare dichiarazioni. Un aereo della Guardia costiera sorvola la zona del naufragio a Civitanova Marche (Macerata)  Le ricerche. Con il passare delle ore si sono affievolite le speranze di trovarli ancora vivi ma le ricerche continueranno tutta la giornata. Nel tratto di mare fra Civitanova Marche e Porto Sant'Elpidio operano quattro motovedette della Guardia costiera e i sommozzatori del nucleo subacqueo di San Benedetto del Tronto. L'area è sorvolata da un aereo della Guardia costiera e da un elicottero dei vigili del fuoco. Ma le ricerche dei sommozzatori sono rese difficili dalla scarsa visibilità in acqua, dovuta alle recenti mareggiate. Neppure il relitto è stato ancora recuperato: verrà usato un ecoscandaglio e sarà coinvolto nelle ricerche il peschereccio che ha tratto in salvo uno dei superstiti per avere un'idea più precisa del punto in cui è affondato.  L'allarme sarebbe stato dato via telefono da un parente di un marittimo imbarcato sul motopesca ""Sparviero"". Due motovedette del comando della Guardia costiera hanno preso subito il largo e hanno raggiunto in tempi rapidi il punto dell'incidente, soccorrendo due membri dell'equipaggio e iniziando le ricerche degli altri. Lo ""Sparviero"" , due motori, era lungo 16 metri per 16 tonnellate di stazza lorda. Era stato costruito nel 1997 ed era iscritto al Compartimento marittimo di Rodi Garganico. Raccoglieva cozze per conto della Euromitili di Cagnano Varano (Foggia), e normalmente era di stanza nel porto civitanovese. ""Una tragedia, che nella mia lunga carriera non mi era mai capitato di vedere"". E che si poteva evitare, lascia intendere l'ammiraglio Francesco Saverio Ferrara, comandante della Capitaneria di porto di Ancona e direttore marittimo delle Marche, riferendosi al fatto che, con ogni probabilità, i marinai romeni non erano imbarcati regolarmente e che il carico di mitili era notevole, forse in vista delle festività pasquali. Reazioni . ""E' una notizia che mi rattrista molto. Giungano alla famiglia di Michele Fini e di Giorgio Toma Viorel le espressioni del più profondo cordoglio mio personale e dell'intera comunità pugliese"" ha dichiarato il presidente della Regione Puglia Nichi Vendola. ""Spero - ha proseguito Vendola - che vengano recuperati e messi in salvo gli altri due cittadini romeni che risultano ancora dispersi e auguro ai membri dell'equipaggio rimasti feriti una pronta guarigione"". Il vice ministro delle Infrastrutture e dei Trasporti, Riccardo Nencini, ha contattato telefonicamente il contrammiraglio della capitaneria di Porto di Ancona e ha chiesto di essere informato tempestivamente sul prosieguo delle operazioni di soccorso e ricerca dei dispersi, esprimendo ""solidarietà e vicinanza personale e a nome del governo alle famiglie dei membri dell'equipaggio deceduti"". Per Sara Palazzoli, segretario nazionale della Flai Cgil ""da tempo la Flai Cgil chiede che anche per i lavoratori della pesca sia applicato quanto previsto dal Testo unico 81 su salute e sicurezza; abbiamo consegnato 15 mila firme a sostegno di quella che crediamo una proposta di civiltà, aspettiamo risposte. E' necessario fare di più, non si può aspettare oltre""."
Attivato nei topi l'enzima che inverte l'invecchiamento. Ora test sugli umani,"È UN SINGOLO enzima e il suo potenziale è quello di prevenire le malattie legate all' invecchiamento e di estendere la durata di vita: ora una ricerca pubblicata su Science dimostra che è possibile mirare proprio a quell'enzima SIRT1, o sirtuina 1. Le ricerche sono state guidate dal genetista molecolare David Sinclair dell'Università del Nuovo Galles del Sud, ora di base presso l'Università di Harvard in Usa e potrebbero portare, entro cinque anni, ad avere farmaci che combattono l'invecchiamento. Lo studio di David Sinclair mostra che tutti i 117 farmaci sperimentati operano sul singolo enzima attraverso un meccanismo comune. Ciò significa che un'intera nuova classe di farmaci anti-invecchiamento è ora attuabile, il che potrà in futuro prevenire il cancro, il morbo di Alzheimer e il diabete di tipo 2. La ricerca si è concentrata su topi di laboratorio, ma sono state già avviate sperimentazioni umane. ""Abbiamo scoperto geni che controllano come l'organismo combatte l'invecchiamento e questi geni, se vengono attivati nella maniera giusta, possono avere effetti potenti, fino a invertire l'invecchiamento, finora almeno sui topi"", scrive Sinclair. ""Abbiamo alimentato i topi con una molecola chiamata NMN e questo ha completamente invertito l'invecchiamento entro una settimana di trattamento nel muscolo, aggiunge. L'enzima target, SIRT1, si attiva naturalmente tramite restrizioni alle calorie e l'esercizio fisico, ma può anche essere potenziato attraverso attivatori, il più comune dei quali è il resveratrolo, che si trova in piccole quantità nel vino rosso. Attivatori sintetici molto più potenti sono già in corso di sviluppo. Negli esperimenti, i topi in sovrappeso cui è stato somministrato resveratrolo potevano correre due volte più a lungo dei topi magri, e hanno vissuto il 15% più a lungo. La scoperta potrà essere usata per sviluppare farmaci per ripristinare la gioventù nelle cellule umane, sostiene lo studioso. Le sperimentazioni cliniche umane sono state finora limitate, ma hanno mostrato risultati promettenti. ""Hanno mostrato che le molecole che estendono la durata di vita nei topi sono sicure in esseri umani. Sembrano essere antiinfiammatorie, quindi potranno essere usate contro malattie infiammatorie, della pelle o anche dell'intestino"", spiega ancora Sinclair. ""In futuro sarà desiderabile che tali molecole siano assunte per prevenire malattie dell'invecchiamento e anche per vivere più a lungo e in migliore salute"". La tecnologia è stata venduta al colosso farmaceutico GlaxoSmithKilne e sono stati finora sviluppati 4000 attivatori sintetici, 100 volte più potenti di un singolo bicchiere di vino rosso. I tre migliori attivatori vengono ora usati nelle sperimentazioni umane."
Anche in Italia farmaco contro le leucemie,"UN'UNICA terapia orale, giornaliera, alternativa alla chemioterapia, sarà a breve disponibile anche in Italia a seguito dell'approvazione Ema. È un cambiamento decisivo quello destinato ai pazienti colpiti da due forme tumorali delle cellule B, una cronica e l'altra aggressiva: la leucemia linfatica cronica e il linfoma mantellare. Della molecola si parla anche al congresso americano di ematologia Ash (American Society of Hematology) in corso in questi giorni a Orlando. Il farmaco ( Ibrutinib ), che era già stato designato dall'agenzia americana Fda come ""breakthrough therapy"" (prodotti che rappresentano un progresso rispetto alle terapie esistenti), ha dimostrato risultati inediti in termini di efficacia e sicurezza. Ora i dati presentati al congresso americano dimostrano l'efficacia di Ibrutinib anche nei pazienti con leucemia linfatica cronica (età over 65) mai trattati prima: lo studio di confronto con il chemioterapico clorambucile, ha mostrato un miglioramento della sopravvivenza libera da progressione della malattia e un miglioramento della sopravvivenza globale riducendo il rischio di morte dell'84%. (segue) LEGGI Stelle di Natale per sostenere la ricerca A 18 mesi, con Ibrutinib, si è ottenuta una percentuale di pazienti liberi da progressione di malattia del 94% contro 45% del clorambucile, mentre la percentuale di risposta globale alla terapia è stata dell'86% rispetto al 35% del chemioterapico. ""Il farmaco - spiega Fabrizio Pane, presidente della Società italiana di ematologia - è il primo di una nuova classe di farmaci biologici destinato a modificare in modo sostanziale la terapia di una serie di malattie tumorali del sistema linfatico di pertinenza ematologica. Ibrutinib è un medicinale che, agendo su uno dei meccanismi che sostiene la crescita neoplastica, può quindi essere risolutivo per le forme aggressive di leucemia linfatica cronica e per tutti i casi di linfoma mantellare, in particolare degli anziani, che fino a oggi avevano esito infausto ed erano di difficile gestione clinica. E' da sottolineare che si tratta di un farmaco che oltre alla elevata efficacia viene somministrato per via orale, e ciò offre un grande beneficio per i pazienti che da oggi potranno curarsi più comodamente anche a casa""."
"Camera, spending review record: restituirà 85 milioni. Fontana (FI): ""Quei soldi per i terremotati""","ROMA - La Camera sta per approvare una spending review da 85 milioni di euro, il più importante taglio di costi di sempre. Il bilancio di previsione 2018 di Montecitorio viene portato dai tre questori Gregorio Fontana (Fi), Edmondo Cirielli (FdI) e Federico D'Incà (M5S) - che l'hanno approvato la settimana scorsa - all'esame dell'Ufficio di Presidenza. Se sarà confermato, approderà in Aula per il voto finale. E a partire da settembre la Camera restituirà al ministro dell'Economia gli 85 milioni risparmiati. I deputati, però, porranno un vincolo a Giovanni Tria : destinare il frutto dei tagli alla Camera alla ricostruzione delle aree terremotate. ""Deciderà il Governo ovviamente come impiegare questa risorsa - precisa il questore Fontana - ma il nostro indirizzo politico sarà questo"". Il bilancio di previsione 2018 della Camera si aggira intorno al milione e 900 mila euro. I tagli, spiega Fontana, sono il risultato di un lavoro di spending review che viene da lontano, iniziato già sotto la presidenza di Gianfranco Fini . Ma è dal 2011-2012 che i questori hanno lavorato in modo più sistematico per la riduzione dei costi di Montecitorio. Sono stati tagliati i costosi affitti di Palazzo Marini, sono stati bloccati i meccanismi di aumento delle indennità parlamentari (prima agganciate agli stipendi dei magistrati, un risparmio da 40 milioni), sono stati effettuati pesanti interventi sul costo del personale (in parte vanificati da sentenze), le 'auto blu' sono rimaste appena una decina a fronte di 630 parlamentari. ""Un esempio di risparmio? Il personale della Camera ad oggi conta 400 persone in meno rispetto a 6 anni fa. Da quando siamo entrati in Parlamento e abbiamo avuto modo di intervenire, questo luogo è cambiato"", dice D'Incà. Insomma, mentre nello stesso periodo la spesa nella Pa aumentava del 12 per cento, a Montecitorio diminuiva dell'11 per cento. ""Vista la controtendenza frutto di una amministrazione oculata - ha chiosato Fontana - sarebbe una bella idea che i dirigenti dei ministeri facessero da noi una 'visita guidata' per imparare come si fa a risparmiare. Così forse scomparirebbero dall'Italia migliaia e migliaia di auto blu"". ""Il bilancio di previsione 2018 persegue la strada del rigore e della razionalizzazione dei costi - commenta il questore Cirielli - prevediamo non solo la restituzione di 85 milioni euro al Mef, inserendo un indirizzo politico di destinare le somme alla ricostruzione delle zone colpite dal terremoto, e la rideterminazione dei vitalizi, ma anche interventi volti al contenimento delle spese dei fitti e all'ottimizzazione dell'impiego del personale interno della Camera. Abbiamo peraltro previsto un piano straordinario di ristrutturazione degli immobili di proprietà e di implementazione tecnologica senza prevedere ulteriori risorse ma utilizzando al meglio i bilanci già previsti""."
"""Il vino? Nel mio destino fin da bambino"". Parola di Al Bano","“Sono nato in una famiglia di contadini, tutti facevano il vino. Forse me ne dava anche mia madre nel latte. La voglia di fare vino è nata lì, mentre il mio vino è nato nel 1973”. A parlare è Al Bano , ospite di Repubblica Forum al Vinitaly. Dopo la presentazione del Direttore delle Guide di Repubblica Giuseppe Cerasa, l'artista è stato intervistato da Ernesto Assante. “Quando sono partito per Milano – ha proseguito il cantante - mi sono detto che un giorno sarei tornato per fare vino nella mia terra, a Cellino San Marco, da dove scappai perché di quel posto avevo sempre solo trovato, e ingrandito, i difetti. È successo a me, a un paio di chilometri di distanza era successo pochi anni prima anche a Domenico Modugno. Ma poi scoprii lì i grandi affetti, la cassaforte dei grandi ricordi, un grande mondo contadino. In poche parole, a riportarmi in Puglia è stata la famiglia, forse è per questo che chi viene a trovarmi dice sempre 'che bella luce c'è in questa parte di Puglia'”. Al Bano, il direttore Giuseppe Cerasa e Allegra Antinori  In un'ora di incontro Al Bano ha attraversato il suo rapporto con la musica, confessando che “la mia connotazione nei confronti delle canzoni che scrivo è la seguente: quando un brano mi fa venire i brividi capisco che ci siamo, ma come si fa con il vino, lascio riposare, decantare, poi riascolto dopo un po' di tempo, e se la sensazione si ripete allora incido”. Se “come diceva Nietzsche senza la musica la vita sarebbe un errore”, il trampolino verso il successo per Al Bano è passato anche per Sanremo. Sul festival l'artista ha affermato che “oggi i giovani impazziscono per essere presenti al Festival, che dopo aver rischiato di morire di vecchiaia si sta ringiovanendo di anno in anno. La mia prima edizione all'Ariston fu nel 1964, vidi fuori dal teatro quello che mi sembrava una specie di barbone che provava a gambe incrociate, dopo 20 minuti me lo ritrovai sul palco. Era Lucio Dalla , che fece delle esibizioni meravigliose”. Sulle origini dell'idea di cantare insieme a Romina , racconta di quando la sentì “cantare con quel tipo di timbrica quasi brasiliana, anche senza quasi, mi piaceva e scrissi una canzone che si chiamava Acqua di mare. Lei aveva inciso due canzoni in precedenza, ma erano poca cosa, mentre in quel 1969 il brano diventò un fenomeno discografico. Qualche anno dopo ci chiamarono per andare al Disco per l'estate e il brano era Amaro. Un successo pazzesco anche all'estero. E iniziò così la serie in crescendo in un percorso cominciato quasi per caso, non certo studiato a tavolino”. E parlando dell'attuale panorama della canzone italiana Al Bano ha affermato: “Mi piacciono molto Tiziano Ferro, Mengoni, anche Ermal Meta: non si limitano a scrivere le canzoni, ma spremono la loro energia e si sente che ciò che cantano l'hanno prima vissuto dentro”. Repubblica, con Le Guide, Sapori e Food, è presente a Vinitaly con uno stand animato da un ricco programma di degustazioni, workshop, incontri con grandi nomi del vino, della cucina e della birra e le presentazioni di due innovativi volumi dedicati alle bevande più amate: Passione Birra e DiWine ."
"Expo, Mattarella: ""Ferma condanna violenza teppistica"". Lega e M5S: ""Alfano si dimetta""","MILANO - Il presidente della Repubblica, Sergio Mattarella , ha espresso la sua ""ferma condanna della violenza teppistica"" avvenuta nel corso della manifestazione di protesta a Milano, degenerata in guerriglia urbana . E ha ricordato la necessità di punire i responsabili. Violenza ""tanto più esecrabile - ha detto il capo dello Stato - in quanto rivolta contro un evento che ha come obiettivo la nutrizione del pianeta, la lotta alla fame e alla denutrizione e un ordine mondiale fondato su una maggiore equità tra Paesi ricchi e Paesi in via di sviluppo"". Ma Mattarella non ha dimenticato di inviare un messaggio di solidarietà ai cittadini e alle forze ordine. Prima di inviare ""gli auguri di piena e rapida guarigione"" agli ""agenti rimasti feriti"" e l'auspicio che ""i responsabili delle violenze siano assicurati al più presto alla giustizia"". Le parole del capo dello Stato sono arrivate poco prima delle dichiarazioni di Palazzo Chigi . ""Il volto autentico di Milano è quello, positivo nobile e bello, dell'apertura dell'Expo al mondo e al futuro. Il messaggio di lavoro, orgoglio e valori che viene da Expo non può essere e non sarà insultato dai violenti e da questi vigliacchi incappucciati"", si legge in una nota della presidenza del Consiglio. #NoExpo : Abbiamo fermato molti delinquenti. Saremo durissimi contro questi farabutti col cappuccio. Nessuno si sogni di liberarli subito! — Angelino Alfano (@angealfa) 1 Maggio 2015 Una festa quella dell'inaugurazione dell'Expo, funestata dalle devastazioni delle tute nere nel capoluogo lombardo. Decine di automobili, negozi e cassonetti incendiati. Bombe carta, spranghe e martelli sono state lanciate contro le vetrine dei negozi e i semafori. Ma il ministro dell'Interno, Angelino Alfano , è convinto che le cose potevano andare peggio. Ha ringraziato le ""forze dell'ordine e tutto il sistema della sicurezza milanese: dal prefetto al questore e a tutti quelli che hanno cooperato"" che sono riusciti a evitare ""il peggio con intelligenza e fermezza"". Mentre si contano i danni alla città, il sindaco di Milano Giuliano Pisapia ha assicurato che mobiliterà immediatamente ""tutte le forze per ripulire e sistemare al più presto le zone coinvolte"" dai disordini. Il cardinale cardinale Angelo Scola parla di ""violenza inaccettabile, che tutti dobbiamo condannare in maniera radicale"". Mentre il presidente emerito della Repubblica, Giorgio Napolitano , spiega che ""non bisogna ingigantire gli scontri perché in tutte le citta d'Europa si verificano simili episodi. In questo caso si tratta di nuclei di puri violento che rischiano di rovinare il lavoro di tanti"" Il #M5S presenterà una mozione di sfiducia contro il ministro Alfano #Alfanoacasa #Expo2015 — Beppe Grillo (@beppe_grillo) 1 Maggio 2015 Scontri e violenze che hanno scatenato critiche di Lega e M5S nei confronti del ministro dell'Interno. ""Quello che è successo a Milano era altamente preannunciato e Alfano si dovrebbe dimettere. Mi auguro che qualche centinaio di balordi passi qualche settimana a San Vittore"", ha detto il leader della Lega Nord Matteo Salvini , a Marina di Pisa. ""Da milanese e italiano faccio il tifo per Expo - ha aggiunto - ma per ora è solo una vetrina per i ministri che sono lì spaparanzati, mentre all'estero va l'immagine di una città devastata e saccheggiata da teppisti. Vorrei sapere chi paga i danni"". Chiede le dimissioni di Alfano anche il capogruppo leghista alla Camera Massimiliano Fedriga . Lunedì mattina i senatori della Lega Nord avvieranno una raccolta firme per sfiduciare il ministro dell'Interno. Milano devastata: @angealfa incapace DIMETTITI! #alfanodimettiti — Matteo Salvini (@matteosalvinimi) 1 Maggio 2015 Gli ha fatto eco con un duro attacco al ministro dell'Interno Alfano anche il M5S. ""Arrivano black bloc a Milano da fuori Italia, la mettono a ferro e fuoco e nessuno sapeva che centinaia di vandali fossero in città? Il dispositivo di sicurezza in Italia fa acqua da tutte le parti, non perché abbiamo pochi poliziotti, ma perché c'è un ministro del'Interno che non è capace di coordinarli, visto che non ha mai capito quale fosse il suo compito. Ha sempre usato il suo dicastero come un bancomat e basta"", scrive su Facebook il vicepresidente della Camera Luigi Di Maio , membro del direttorio M5S. ""I cittadini italiani non sono più al sicuro con un ministro dell'Interno con la credibilità di Topo Gigio"". ""Questo governo non riesce neanche a cacciare un ministro incompetente responsabile degli scontri alla partita Fiorentina-Napoli, dei disordini degli hooligans olandesi, degli spari al tribunale di Milano, ma cosa altro deve succedere per metterlo alla porta? Andassero tutti a casa. Andiamo a votare"", conclude Di Maio. I migliori amici dei potenti del mondo sono quelle tute nere che oggi devastano Milano. Nessuna giustificazione e' ammissibile #Sel — Arturo Scotto (@Arturo_Scotto) 1 Maggio 2015 Appoggio indiscusso ad Alfano è arrivato da Maurizio Lupi , presidente dei deputati del Gruppo Area Popolare (Ncd e Udc) che dice: ""Basta sciacallaggi politici. All'onorevole Fedriga, ricordo che nel 2011 Roma fu devastata dai black bloc infiltrati tra gli indignados ma nessuno chiese le dimissioni di Maroni"". A difendere il governo e Alfano è sceso anche in campo Renato Brunetta , presidente dei deputati di Forza Italia, che dice: ""Mentre la violenza dei manifestanti della sinistra antagonista imperversa per Milano, il primo pensiero è di solidarietà per la popolazione pacifica della metropoli lombarda che assiste sgomenta a questa messa a ferro e fuoco della città. La condanna per questo assalto premeditato è perentoria"". ""Basta chiamare giovani i black block, quelli sono e vanno chiamati delinquenti. I veri giovani, ma con la G maiuscola sono i poliziotti. Un grazie di cuore agli agenti che sono stati feriti oggi in servizio dalla violenza cieca di delinquenti"", ha detto il presidente della Regione Lombardia, Roberto Maroni ha detto: Un messaggio di solidarietà è stato inviato al sindaco Pisapia arriva anche da Maso Notarianni , coordinatore di Altra Europa Milano. ""Tutta la mia solidarietà al sindaco Giuliano Pisapia, alla città di Milano, ai cittadini cui un branco di imbecilli e delinquenti ha fatto danni. La sensatezza delle forze dell'ordine, che non hanno mai cercato lo scontro diretto, ha evitato il peggio - scrive Notarianni - . Per non dire cose a caso sono stato dietro al branco di imbecilli fino a poco fa. Mi spiace anche per quelli che portavano idee giuste e sensate in quel corteo. E che sono stati resi anche loro nemici della città nel sentir comune""."
"I fiori indossano ""armature"" di colore per sentirsi più belli","COSA HANNO in comune i coleotteri, le farfalle, i camaleonti , i pavoni e anche il tulipano ""Regina della notte""? Tutti hanno dei colori strabilianti, dovuti non solo alla chimica - vale a dire alla presenza o meno di alcuni pigmenti - ma anche alla fisica. Ovvero: la luce interagisce con l'organizzazione strutturale delle sostanze che li costituiscono, creando colore e dando vita a spettacolari effetti ottici, come quello dell'iridescenza, dovuta, almeno nel caso del tulipano , alle molecole di cellulosa. Il tulipano ""Regina della notte"" è di un viola intenso tendente al nero, ma è impreziosito anche di riflessi iridescenti. Alejandro Rey, ingegnere chimico alla McGill University di Montreal (Canada), ha cercato di carpirne i segreti studiando al computer l'organizzazione delle molecole di cellulosa. Quando i colori della natura non sono solo questione di pigmenti La cellulosa è una sostanza (un polimero costituito da tante molecole di glucosio messe in fila) presente nelle pareti delle cellule vegetali ed è uno dei materiali organici più abbondanti sulla Terra. Le fibre di cellulosa si organizzano in strati, e nei diversi strati le fibre si orientano spesso in direzioni diverse: una strategia utilizzata per aumentare la resistenza meccanica delle strutture vegetali. Ma solo per questo? No, a quanto pare l'armatura di cellulosa funziona anche da abbellimento per il fiore. Rey e colleghi hanno studiato quali effetti produce, a livello di superficie, un'organizzazione simile della cellulosa, con diversi orientamenti delle fibre nei differenti strati. Attraverso simulazioni al computer hanno così scoperto che la torsione delle fibre di cellulosa produce delle creste nanoscopiche, molto vicine tra loro, simili a quelle osservate sui petali del tulipano Regina della notte. È questa organizzazione strutturale, spiegano gli scienziati su The Journal of Chemical Physics , a colorare (in parte) il tulipano. Le creste infatti dividono la luce bianca nei suoi molteplici componenti, dando luogo all'effetto iridescente: un po' quel che accade quando la luce colpisce le scanalature incise di un cd creando un effetto arcobaleno. Un fenomeno che in fisica prende il nome di diffrazione e che, nelle piante, può essere influenzato anche dall'umidità. Sì, perché i ricercatori hanno scoperto che con l'umidità la cellulosa si organizza in maniera diversa e le creste in superficie tendono a ridistribuirsi, variando la distanza tra una cresta e l'altra e di conseguenza cambiando le proprietà ottiche della superficie stessa. Potrebbe essere questa la ragione del perché alcune piante quando prendono acqua cambiano colore, come alcune foglie delle piante delle foreste pluviali che virano dal blu a verde. Quanto scoperto, concludono gli scienziati, potrebbe avere anche interessanti applicazioni. Per esempio, imitando quanto avviene in natura si potrebbero sviluppare dei sensori ottici in grado di mostrare le variazioni di umidità cambiando colore."
Wikileaks pubblica un milione di email aziendali rubate ad Hacking Team,"ROMA - Wikileaks ha pubblicato il massiccio tesoro di email aziendali rubate ad Hacking Team, la società italiana che fa software-spia per governi colpita da un pesante attacco hacker il 6 luglio . ""Sono più di un milione di messaggi"", spiega Wikileaks sul suo sito ricordando che Hacking Team è finita nel loro mirino già in passato con lo SpyFiles. Queste mail - spiega ancora Wikileaks - mostrano il lavoro interno della controversa azienda di sorveglianza mondiale"". L'azienda italiana ha riconosciuto che il sistema, dopo l'hackeraggio, è ""fuori controllo"". Centinaia di nomi, di politici - da Matteo Renzi a Silvio Berlusconi - di istituzioni, dai servizi segreti alla polizia, dalla Guardia di finanza ai Carabinieri, ricorrono nelle mail interne della società Hacking Team, diffuse in rete da Wikileaks. Ricorre diverse volte il nome del premier - così come quello di Berlusconi e di tanti altri politici - in una serie di mail che danno conto di notizie di attualità politica, ma anche di attività delle Istituzioni giudiziarie italiane, facendo capire che ad Hacking Team arrivavano anche informazioni riservate, come ad esempio, indiscrezioni sulla sentenza della Corte Costituzionale sulle pensioni prima ancora che si sapesse una data reale. IL PERICOLO DI FUGA DI NOTIZIE In una mail, il Ceo di Hacking Team David Vincenzetti paventa il rischio di una fuga di notizie, avvertendo il personale circa la possibilità di una diffusione in rete delle informazioni sensibili dell'azienda. ""Immaginate questo: una fuga di notizie a Wikileaks che mostra e spiega la nostra tecnologia a tutto il mondo. Sarete demonizzati dai nostri amici più cari, dagli attivisti di tutto il mondo e la gente normale punterà il dito contro di voi"". Vincenzetti difende il prodotto venduto in tutto il mondo. ""E' estremamente efficace, è stato il primo sistema di sicurezza offensiva commercialmente disponibile al mondo, prima vendita 2004 alla Polizia Postale e subito dopo ai Servizi Spagnoili. In Italia lo usano tutti, ma proprio tutti. Tramite RCS hanno risolto casi spettacolari, cose da prima pagina. Capi mafia identificati e arrestati, assassini che non si trovavano da anni immediatamente localizzati, la P4 disintegrata. Il nostro strumento è usato anche dalla Gdf che indaga in casi di corruzione, corruzione politica"". Quindi se il mandante è un politico italiano invischiato in chissà cosa per lui RCS è uno strumento scomodo, un fastidio, una minaccia. Qualcosa da mettere fuori gioco, da eliminare. Uccidendo l'azienda credono di essere più al sicuro? E' un ragionamento sbagliato, per diverse ragioni tecniche e non tecniche. Dico solamente che, come ha fatto Snowden, il software è stato crittograficamente distribuito in numerosi siti su Internet: non è più cancellabile e le chiavi le hanno diverse persone. Io non posso cancellare, il software è safe, ma il backup è largamente distribuito. Non dico altro. Inoltre, un'altra azienda potrebbe essere subito creata, forse all'estero"". Ecco alcuni esempi delle attività che - secondo Wikileaks - la società italiana di spionaggio informatico, anche attraverso app-spia, metteva a disposizione di governi e organizzazioni paramilitari in tutto il mondo. IL CASO SUDAN Molta attenzione viene riservata alla sicurezza cibernetica ed emergono anche scambi su visite in Sudan , uno degli Stati non democratici cui - secondo le accuse di vari attivisti - Hacking Team avrebbe venduto il suo software spia.""L'attività da svolgere - si legge in una mail sul Sudan - sarà: dare un follow up al training fatto qui (che praticamente era basic), dare continuità alle tecniche di attacco e infine verificare anche lo stato del sistema alla luce delle migrazioni che stavamo facendo e al check del livello di sicurezza (firewall, etc.)"". E LA LIBIA Ma la società guarda con interesse anche ad un'altra nazione ad alto rischio, la Libia. In una mail dello scorso 25 maggio gli uomini dell'HT parlano della possibilità di fare affari in LIbia. ""Per la Libya - scrive uno del gruppo - sono scettico, è un failed state, possiamo chiedere l'autorizzazione ma davvero non so se è un paese in black list. Magari cominci a informarlo sulla documentazione che dev'essere fermata dal CLIENTE GOVERNATIVO per una nostra vendita? Poi possiamo procedere, al massimo la Libia è in black list e non vendiamo. Il Governo Italiano decide, il Governo Italiano ha la migliore intelligence a cui possiamo e dobbiamo attingere per un'autorizzazione, è la legge"". BANGLADESH E LO SQUADRONE DELLA MORTE Un rappresentante della società, nel mese di maggio, ha presentato le proprie tecnologie di spionaggio ad un'agenzia per la sicurezza conosciuta per le sue attività violente con torture ed uccisioni fuori dalle normative, il ""Battaglione d'intervento rapido"" descritto da Human Rights Watch come un vero e proprio ""squadrone della morte"". L'agenzia voleva avere una dimostrazione pratica delle apparecchiature di sorveglianza e di spionaggio di Hacking Team da utilizzare in Bangladesh. ""Secondo le email aziendali, è stata presentata un'offerta per concludere la fornitura di sistemi di spionaggio nei confronti di dissidenti e di esponenti politici della nazione"". SORVEGLIANZA DI MASSA DELLA DEA IN COLOMBIA L'Hacking Team avrebbe fornito programmi di spyware all'ambasciata degli Stati Uniti a Bogotà, per operazioni di sorveglianza di massa in Colombia. Obiettivo di questa sorveglianza, secondo Wikileaks è quello di consentire controlli a tutto campo su Internet. Lo scorso mese, un ingegnere capo dell'Hacking Team avrebbe avuto un incontro a Cartagena con agenti della Dea per la vendita di strumenti di intercettazione del traffico telefonico e internet per tutta la Colombia. IL NOSTRO AISE TRA I CLIENTI DELL'HACKING TEAM C'è anche l'Aise, il servizio segreto esterno, tra i clienti dell'Hacking Team. L""arma informatica venduta dall'Hacking Team all'Aise, come a Governi di mezzo mondo, è un software spia ('Remote control system') chiamato Galileo che si infiltra in modo invisibile su un computer o un telefonino carpendo tutte le informazioni che transitano dal dispositivo. A seguito del furto la società ha invitato tutti i suoi clienti a sospendere l'uso del software. ""Crediamo - spiega HT - sia una situazione estremamente pericolosa, è oramai evidente che esiste una grave minaccia. Prima dell'attacco potevamo controllare chi aveva accesso alla nostra tecnologia. Ora, a causa del lavoro di criminali, abbiamo perso la capacità di controllare chi la utilizza"". Il direttore del Dis, Giampiero Massolo, è stato chiamato con urgenza a riferire al Copasir sulle conseguenze del furto per l'intelligence. Ha ricostruito la storia controversa della società che, secondo alcune accuse, ha venduto il suo 'malware' anche a Stati non democratici, dall'Etiopia al Sudan, che potrebbero aver impiegato la tecnologia per colpire i dissidenti. Anche l'Aise, ha informato Massolo, ha impiegato il software per le sue attività istituzionali, ""in modo perfettamente lecito"". Ha smesso di usarlo non appena diffusa la notizia del furto tre giorni fa. Ora sono in corso verifiche per valutare se dati della nostra intelligence siano stati hackerati. I primi monitoraggi sono tuttavia negativi e contromisure sono state immediatamente adottate per innalzare la sicurezza, aggiornando i firewall e gli antivirus. A quanto sembra, non ci sarebbero rischi che qualcuno possa accedere alle informazioni generate dall'uso del programma da parte dell'Agenzia servendosi dei codici di accesso trafugati alla Hacking Team. Tutt'al più gli hacker potrebbero trovare dati amministrativi, fatture, contratti per l'acquisto del servizio della società. Ma i controlli proseguono e gli esiti saranno comunicati nei prossimi giorni al Copasir. E infatti, riferimenti all'Aise emergono anche dalle e-mail aziendali messe in rete da Wikileaks. In particolare, lo scorso 24 febbraio, in uno scambio tra due persone della società si dice che il direttore dell'Aise, Alberto Manenti, ""ha guidato il ministro al nostro stand"". Il riferimento è alla visita del ministro della Difesa, Roberta Pinotti, al Salone Idex 2015, la fiera delle armi svoltasi ad Abu Dhabi. RAPPORTI CON LE ISTITUZIONI ""L'avvocato costituzionalista - si legge in una mail - di Roma ci aveva detto: almeno una settimana per annullare il provvedimento. Una settimana, secondo i tempi di questa burocrazia, sono equivalenti a ""subito"". Ed è arrivata il giorno dopo!!!"" SPYWARE PROPOSTO A GOVERNO BIELORUSSIA Nel mese di ottobre, Hacking Team ha presentato i propri sistemi di spionaggio a due ufficiali dell'intelligence della Bielorussia che - secondo l'Human Right Watch - dovevano essere utilizzati per sopprimere tutte le forme di dissenso interno. L'Hacking Team non si sarebbe minimamente preoccupato - sostiene Wikileaks - dei risvolti etici derivanti dal mettere a disposizione di un ""regime autoritario"" come quello bielorusso di un sistema così sofisticato di controllo del dissenso interno. Non è chiaro, comunque, se la vendita di spyware ed altre apparecchiature di controllo siano poi andate a compimento. LE VENDITE TRAMITE UNA SOCIETA' ISRAELIANA - Uno dei principali partner dell'Hacking Team sarebbe una società con sede in Israele e con stretti legami con le agenzie militari e di intelligence di Tel Aviv. Questa società, guidata da Barak Eilam, ex ufficiale di unità di intelligence israeliane, avrebbe lavorato per la chiusura di contratti con società di tutto il mondo, in particolare in Azerbaigian e in Thailandia e spingendo per le vendite in Brasile, Colombia, Guatemala Honduras, Israele, Kuwait, Finlandia, Georgia, Grecia, India, Turkmenistan, Uzbekistan, Kirghizistan, etc. I CLIENTI TOP Le migliori vendite fatte dall'Hacking team sono stati fatti a governi e forze dell'ordine in questi paesi, in ordine decrescente: Messico, Italia, Marocco, Arabia Saudita, Cile, Ungheria Malesia, Emirati Arabi Uniti, Singapore, Kazakistan, Sudan, Uzbekistan, Panama, Etiopia, Egitto, Lussemburgo, Repubblica Ceca, Corea del Sud, Mongolia, Vietnam, Spagna, Ecuador, Oman, Svizzera Thailandia, Russia, Nigeria, Turchia, Cipro, Honduras Azerbaijan, Colombia, Polonia e Bahrain. IL MERCATO BRITANNICO Per molto tempo agenzie di polizia del Regno Unito hanno sperimentato le tecnologie di Hacking Team con l'ipotesi di acquistarle, ma sono stati ostacolati dalle preoccupazioni evidenti di legalità dei sistemi stessi. Nel maggio del 2011, Hacking Team ha organizzato una riunione segreta con diverse agenzie britanniche interessate. Tra queste ci sarebbero state la polizia metropolitana di Londra, l'MI5, i funzionari doganali e la Crime Agency. Nel settembre del 2013, la polizia di Londra aveva anche deciso di progredire con le prove dello strumento di spionaggio e nel dicembre aveva chiesto all'Hacking Team di presentare una vera e propria offerta per un contratto. Ma l'accordo con la polizia di Londra, per un valore di 385 mila sterline, si è bruscamente interrotto nel maggio del 2014, perché la polizia metropolitana londinese intendeva propvare altre tecnologie ""più avanzate"". Hacking Team avrebbe provato ancora a convincere i britannici ad adottare le proprie tecnologie di spionaggio, anche cambiandone il nome e nascondendone la piena funzionalità. Nel gennaio di quest'anno l'Hacking Team ha cominciato a negoziare un contratto con l'Agenzia del crimine nazionale britannico, negoziato che - secondo quanto riferisce Wikileaks avrebbe avuto un notevole successo. In aprile è stato chiesto alla società italiana di presentare un preventivo per uno spyware di base, ma l'accordo, a quanto risulterebbe dalle email trafugate, sarebbe in fase di stallo. I TENTATIVI DI ""NASCONDERE"" L'ORIGINE DELLO SPYWARE DELL'HACKING TEAM - Tra le email trafugate risulta anche il tentativo di nascondere la tecnologia utilizzata dall'Hacking Team nei prodotti venduti a governi e organizzazioni di polizia, facendo attribuire ad altre aziende la responsabilità delle operazioni di spionaggio. In questo senso, Bloomberg e Citizen Lab hanno rivelato che la tecnologia usata dalla società era stato evidentemente usato per identificare e colpire un attivista pro-democrazia negli Emirati Arabi Uniti, che è stato rintracciato e picchiato da agenti segreti. ANCHE POLITICI ITALIANI ""SEGNALATI"" NELLE MAIL AZIENDALI DELL'HACKING TEAM - Nelle mail aziendali dell'Hacking Team diffuse da Wikileaks si parla molto delle attività dei politici italiani. Solo col nome di Matteo Renzi e com riferimenti agli incontri europei relativi alla crisi greca, ma anche alla situazione politica italiana, ci sono uan cinquantina di messaggi alcuni dei quali apparentemente critici sull'operato del governo italiano. Così come si parla spesso di Alfano pr quanto riguarda la vicenda dei migranti. Non mancano riferimenti a Berlusconi e all'attesa per le sentenze che riguardano l'ex premier. REPUBBLICA E REPUBBLICA.IT CITATE IN 2485 MAIL Il sito di Repubblica.it, in particolare quando si occupa di tecnologie e programmi spyware, viene citato in ben 2485 mail. Così come il nostro quotidiano, Repubblica. In alcune mail, il commento è ""per fortuna non hanno ancora scoperto le cose più nuove..."" LA LISTA DEI NEMICI DELL'HACKING TEAM - Durante una presentazione preparata dalla società per una conferenza sulla sorveglianza in Sud Africa alla fine del mese, l'Hacking Team ha indicato i gruppi che si opponevano alla sorveglianza di massa e che chiedono una regolamentazione delle tecnologie di controllo. Tra queste Human Rights Watch e Privacy International, avvertendo tra l'altro che questi ""difensori della democrazia"" (così venivano presentati) ""stanno mettendo sotto pressione i governi"". (Ha collaborato ROSITA RIJTANO)"
"Burkina Faso, il viaggio del Papa e le elezioni ""libere"", segnali di speranza","ROMA - Nella giornata in cui si conclude la lunga missione di Papa Francesco in Africa, con l'apertura della porta santa della Cattedrale di Bangui, nella Repubblica Centrafricana, dando il via al Giubileo con una settimana di anticipo rispetto alla Chiesa universale, in Burkina Faso si tengono le prime elezioni presidenziali, da oltre 27 anni, che tutti definiscono (e sperano) davvero libere. L'accostamento è d'obbligo, per il messaggio di speranza e di cambiamento che, sia la visita del Pontefice, fortemente voluta nonostante il rischio di attentati paventato dall'intelligence francese dopo l'attacco a Parigi, sia il voto nel paese, che attende una svolta dopo un quarto di secolo di regime del dittatore Blaise Compaoré, rappresentano per il continente nero. L'anno santo nella periferia del mondo. Il viaggio di Bergoglio, e in particolare la tappa in Centrafrica, dove per la prima volta l'Anno Santo non prende avvio a Roma, ma in una città che ben si addice alla categoria di ""periferia"" del mondo, così cara al Pontefice, ha anche una valenza politica. Da tempo il processo di riconciliazione nazionale è in bilico e dopo l'ondata di violenza che ha provocato negli ultimi due mesi un incremento del 18 % di sfollati, ha subito una brusca frenata spingendo la presidente Catherine Samba-Panza a rinviare le elezioni, che dovevano tenersi il 18 ottobre, a fine dicembre. Il senso della visita di Bergoglio. Con la sua presenza, il Papa vuole incoraggiare la rappacificamento del Paese, che ha sofferto divisioni tra le comunità cristiana, animista e islamica e che ""ha quasi toccato il fondo in termini di coesione sociale"", come la stessa Samba-Panza ha ammesso davanti all'Assemblea dell'Onu lo scorso settembre. Anche se attualmente la situazione a Bangui appare calma, la tensione resta alta. I combattimenti intra-comunitari, ripresi con forza a inizio mese, hanno provocato la morte di decine di persone, la distruzione di centinaia di case e l'esodo interno di più di 70mila sfollati, invertendo una tendenza al ritorno alle proprie case riscontrata in gran parte del paese nei primi nove mesi dell'anno. Il voto di oggi è uno spartiacque. Se per la Republica Centrafricana la stabilità appare ancora lontana, in Burkina Faso sembra davvero vicina. A prescindere dal suo esito, il voto di oggi per le elezioni presidenziali segna uno spartiacque nella storia recente del paese africano. Una storia che, negli ultimi mesi, era stata caratterizzata da segnali preoccupanti, ultimo dei quali il tentato golpe che lo scorso settembre ha costretto le autorità di transizione a far saltare il voto, previsto nella prima metà di ottobre. Iniziata un anno fa con la destituzione di Compaorè, che aveva dominato la vita politica del Burkina Faso sin dal 1987, la fase del governo a interim giungerà al termine con la proclamazione del primo presidente eletto democraticamente. La Cooperazione italiana in Burkina Faso. Il Burkina Faso costituisce uno dei partner storici della Cooperazione italiana: in più di 25 anni di interventi, Ouagadougou è stata destinataria di 107 milioni di euro. L'Italia è intervenuta nei settori sanitario e dello sviluppo rurale, oltre che per iniziative di emergenza. Nuove iniziative Italiane nel paese africano dimostrano il ruolo di primo piano del Burkina Faso nel contesto della regione saheliana e la volontà dell'Italia di dare risposta alla crisi alimentare determinata dalle emergenze climatiche ed ambientali, dalla dinamica dei prezzi delle derrate alimentari e, da ultimo, dall'afflusso di popolazioni provenienti dal Mali. I candidati a contendersi la presidenza sono 14. Tra questi spiccano Roch Marc Christian Kaboré e Zephirin Diabré, il primo rappresentante del Movimento popolare per il progresso (Mpp) e il secondo dell'Unione per il progresso e il cambiamento (Upc). I due, entrambi personalità molto apprezzate nel Paese, hanno stili di vita e comportamenti diametralmente opposti. Eppure i loro destini sembrano legati a doppio filo, quanto meno per un comune percorso che li ha visti incrociarsi più volte. Espressione della medesima generazione (classe 1957 per Kaborè, 1959 per Diabré), ambedue sono stati in passato uomini del regime di Compaoré e hanno deciso di prendere le distanze dall'ex capo dello Stato negli ultimi anni, guadagnandosi di fatto la credibilità necessaria per presentarsi alle presidenziali. Un tecnocrate rigido e accentratore. Il liberale Diabré è considerato un tecnocrate rigido e accentratore. Dopo aver studiato a Bordeaux, in Francia, è stato docente all'Università di Ouagadougou e, nel 1998, direttore generale aggiunto del Programma delle Nazioni Unite per lo sviluppo su nomina dell'allora segretario generale Kofi Annan. Dopo sette anni negli Stati Uniti, Diabré è stato nominato direttore per l'Africa e il Medio Oriente della società francese Areva e, in seguito, presidente dell'Assemblea nazionale. Militante del movimento marxista di Thomas Sankara, prima, socialdemocratico, poi, Kaboré appare più aperto al dialogo e al compromesso. Il delfino che si allontanò. Il 56enne sfidante di Diabré, rispetto al rivale ha avuto ruoli di maggiore centralità nel regime di Compaoré. Tanto da essere ritenuto il delfino dell'ex presidente da cui si allontanò solo nel 2012, quando all'assemblea di quello stesso anno del 'Congresso per la democrazia e il progresso', partito di maggioranza, si consumò la rottura tra i due. Nel dicembre del 2013 fu tra gli oppositori più determinati all'emendamento costituzionale proposto da Compaoré per potersi candidare nuovamente alle elezioni. Pochi supereranno la soglia del 5%. Un mese dopo Diabré annunciò la nascita dell'Mpp. Per sapere chi tra i due uomini politici riuscirà a spuntarla nella corsa alla presidenza occorrerà capire prima di tutto se si andrà, come probabile, al secondo turno e quali alleanze si formeranno in vista del ballottaggio. Secondo gli analisti locali, tra i 14 candidati sono pochi quelli in grado di superare la soglia del 5%: tra questi ci sono Benewendé Sankara dell'Unione per la rinascita; Saran Sere Seremé del Partito per lo sviluppo e il cambiamento (Pdc) e Ablassé Ouedraogo del 'Faso altrimenti'. Decisiva la posizione dei sostenitori di Compaoré . Nella lista dei candidati non figurano, infatti, esponenti dell'ex partito di potere, esclusi dalla competizione la scorsa estate da una sentenza della Corte suprema. Decisione che, secondo molti osservatori, sarebbe alla base del golpe a Ouagadougo tentato dal Reggimento di sicurezza della presidenza (Rsp) e ispirato da uomini vicini al dittatore costretto alla resa. I membri della potente guardia governativa agirono in tempi rapidi, sospendendo le trasmissioni di Radio France International e della radio locale Omega, emittente indipendente, e sottoponendo a fermo il presidente e alcuni ministri del governo a interim. Liberi e democratici, almeno in apparenza. Ma la rivolta popolare, che vide migliaia di burkinabè marciare verso il palazzo presidenziale per contrastare gli autori del colpo di stato, scoraggiò i golpisti che cinque giorni dopo firmarono un accordo con il governo di transizione, scongiurando un nuovo bagno di sangue dopo le decine di vittime del 16 settembre, giorno dell'assalto armato nella capitale. A distanza di poco più di due mesi, ora, il Burkina Faso si appresta ad eleggere un nuovo presidente. E i due sfidanti più accreditati alla vittoria si contenderanno senza esclusione di colpi la guida del Paese. Ma in un contesto libero e democratico. Almeno in apparenza."
"Corea: esercitazioni antimissile di Seul, Usa e Giappone","Corea del Sud, Usa e Giappone hanno dato il via alla due giorni di manovre congiunte finalizzate alla rilevazione di missili nemici, nel mezzo delle tensioni legate alla minaccia balistica e nucleare di Pyongyang. Il teatro delle operazioni, ha reso noto il Comando di Stato maggiore di Seul, sono le acque tra la penisola coreana e il Giappone. Le manovre militari coinvolgono alcuni dei cacciatorpedinieri dotati di tecnologie anti-missile Aegis dei tre Paesi: Seoae Ryu Seong Ryong (Corea del Sud), Stethem e Decatur (Usa), e Chokai (Giappone). Al centro delle operazioni ci sono le simulazioni al computer per rilevare e seguire la traiettoria di possibili missili lanciati dal Nord, ha precisato il Comando di Stato maggiore. Si tratta del sesto ciclo di esercitazioni combinate in base al 48/mo Security Consultative Meeting definito dai capi della Difesa di Washington e Seul nel 2016, che hanno avuto inizio a giugno dello scorso anno. L'appuntamento è maturato a stretto giro dalla nuova impennata di tensione legata al test del vettore balistico intercontinentale dello scorso mese, rivendicato da Pyongyang come il ""più potente"" mai messo a punto, capace di colpire ogni parte degli Usa trasportando una testata nucleare. E dalla Russia arriva la conferma che la Corea del Nord lavora al lancio di due satelliti: è l'ipotesi riportata nel fine settimana dalla Rossiyskaya Gazeta, citando Vladimir Khrustalev, esperto militare che di recente ha incontrato a Pyongyang funzionari della National Aerospace Development Administration. Uno dei due satelliti pesa più di 100 chilogrammi, ha aggiunto la testata russa, ed è finalizzato all'osservazione terrestre con la capacità di risoluzione di diversi metri. L'altro, invece, da mandare in orbita spaziale, è dedicato alle comunicazioni satellitari e ha un peso superiore a una tonnellata. Secondo Khrustalev il piano è credibile alla luce dei passi in avanti fatti dalla Corea del Nord nelle tecnologie dei missili come emerso da ultimo nell'Hwasong-15 provato con successo a novembre. E' di febbraio 2016 l'ultimo satellite lanciato dal Nord, parte del progetto di sviluppo spaziale nell'ambito dei ""legittimi"" diritti di Stato sovrano, ma accusato di essere un modo per testare tecnologie a fini militari"
"Arabia Saudita, principe Bin Salman: ""Se l'Iran sviluppa la bomba nucleare, noi faremo lo stesso""","WASHINGTON - ""Se l'Iran svilupperà la bomba nucleare, noi faremo velocemente lo stesso"". Così il principe ereditario, vicepremier e ministro della Difesa dell'Arabia Saudita, Mohammed bin Salman , vero uomo forte di Riad, nel corso di un'intervista a 'CBS This Morning'. Bin Salman si trova in questi giorni negli Stati Uniti per una serie di colloqui per rilanciare l'economia saudita, con sullo sfondo la colossale prossima Ipo, quotazione in Borsa, del colosso del petrolio (e gran tesoro di Riad) Aramco. Nel corso dell'intervista con la CBS, inoltre, Mohammed Bin Salman ha definito l'hayatollah Khamenei 'nuovo Hitler' del Medio Oriente: ""Perché - ha spiegato - vuole espandersi. Vuole creare il suo progetto nel Medio Oriente come Hitler voleva espandersi al suo tempo. Molti Paesi nel mondo e in Europa non realizzarono quanto fosse pericoloso Hitler prima che ciò accadesse. Io non voglio che accada lo stesso in Medio Oriente"". Tre giorni fa Riad ha varato, in risposta alla costante minaccia iraniana, un suo piano nucleare. Il 13 marzo, infatti, il governo dell'Arabia Saudita ha approvato il proprio primo programma per lo sviluppo dell'energia nucleare. Riad prevede la costruzione di due reattori nucleari entro il 2020 e di altri 14 entro il 2030. Attualmente, l'Arabia Saudita possiede 79 centrali elettriche, tutte alimentate da derivati del petrolio e gas. Nel 2010 l'allora re Abdallah ha inaugurato il primo Centro per l'energia atomica (Kacare). Secondo la legge statunitense, per giungere a una tale intesa, l'amministrazione Trump deve ottenere da Riad l'accettazione di un accordo di non proliferazione nucleare, dello stesso tipo di quelli già firmati dagli Stati Uniti con la Corea del Sud, l'India e gli Emirati Arabi Uniti. L'Arabia Saudita non ha intenzione di rinunciare alla possibilità di arricchire in patria l'uranio, un procedimento che permette anche la produzione di combustile per armi nucleari. La legge statunitense in materia non permette però una tale eventualità, inoltre, ai sensi dell'articolo 123 della legge USA sull'energia atomica, è necessario un accordo di cooperazione pacifica per il trasferimento di materiali, tecnologie e attrezzature nucleari. Secondo fonti della rivista Foreign Policy però, a Riad sarebbe permesso di arricchire l'uranio e di estrarre il plutonio in patria in cambio dell'assegnazione dei contratti di realizzazione degli impianti nucleari ad aziende statunitensi."
"Viaggio nel consorzio Cineca. ""Il futuro? Nella qualità dei dati e nei sistemi di calcolo""","Fare innovazione sostenendo il sistema universitario e della ricerca. In fondo è questa la missione del consorzio universitario Cineca, un patrimonio umano di circa settecento persone dislocate su tre sedi operative (Bologna, Roma e Milano) e di cui il 35% sono donne, con un numero di laureati superiore 70% e con una predominanza di ingegneri, informatici e fisici. ""Fare innovazione per noi significa sviluppare soluzioni originali e sistemi di calcolo all'avanguardia. Il tutto rivolto alle esigenze del sistema accademico, per supportare le università nelle attività di ricerca"", racconta con orgoglio Alessio Mauri, dal 2010 responsabile per la conservazione e l'uso razionale dell'energia del Cineca. Da sempre interessato all'utilizzo dell'energia vista come strategia per il futuro, Mauri si concentra sui data center e sulle possibili strategie per la diminuzione dei consumi del consorzio. ""Il nostro FERMI raggiunge una potenza di picco di 2Pflops/s equivalenti a due milioni di miliardi di operazioni (in virgola mobile) al secondo ed abbiamo un calcolatore tra i primi al mondo come efficienza energetica"", precisa Mauri, con noi al 'Next, la Repubblica degli Innovatorì domenica 8 giugno. Cosa significa fare innovazione sostenendo il sistema universitario? ""Significa sviluppare soluzioni originali. Ascoltiamo le esigenze del sistema accademico per supportare le università nelle attività di ricerca. Tutto questo per offrire maggiore competitività internazionale ai ricercatori negli ambiti gestionali, e anche per consentire alle amministrazioni di operare con maggiore efficienza"". Negli anni in cui si profetizza un maggiore accesso ai dati, quali sono gli elementi rilevanti da tenere presente proprio sul fronte open data? ""La conoscenza è patrimonio comune. Affinché la sua condivisione sia efficace e veramente utile è necessario tenere in considerazione soprattutto la qualità dei dati. Infatti, da diversi anni si paventa un data deluge, ovvero rischiamo di essere travolti da un diluvio di dati. Come evitare questo scenario? ""Diventa assolutamente necessario sviluppare e sostenere nuove competenze. Come coi big data, per esempio, un ambito talmente importante che si sta sempre più affermando come il quarto modo di fare ricerca. Dopo la ricerca teorica, quella sperimentale e la simulazione tramite i super-computer, infatti ora la sfida è anche nella capacità di gestire e elaborare l'enorme quantità di dati dove sta la conoscenza, senza farci travolgere"". Le prossime sfide in agenda? ""Certamente i big data e il green computing in ambito HPC, ovvero High Perfomance Computing. Poi in ambito universitario il sostegno all'internazionalizzazione delle università italiane. Il tutto tenendo sempre sotto controllo la sostenibilità delle nostre azioni"". Quali sono, a suo avviso, gli elementi di un nexter, ovvero di un innovatore del nostro tempo? ""Creatività, passione, una visione del futuro abbinata a una grande concretezza, in particolare nell'attenzione ai bisogni e alle esigenze concrete del mondo di oggi. Un nexter ha la capacità di elaborare soluzioni che sono non solo innovative e originali, ma anche sostenibili""."
WhatsApp sempre più in alto: ora ha un miliardo di utenti,"IL GRANDE OMBRELLO di Facebook fa bene a WhatsApp: la chat acquistata due anni fa dal social di Mark Zuckerberg ha un miliardo di utenti attivi al mese. Ogni giorno sulla chat viaggiano 42 miliardi di messaggi, 250 milioni di video, oltre un miliardo e mezzo di foto. I gruppi di conversazione sono un miliardo. La piattaforma supporta 53 lingue e sta assumendo 57 ingegneri. Numeri da record. ""Vuol dire che quasi una persona su sette sulla Terra usa WhatsApp ogni mese per restare in contatto con i propri cari, amici e familiari"", si legge sul blog aziendale. ""Che si tratti di condividere informazioni vitali durante un disastro naturale o una emergenza sanitaria, di darsi appuntamento, di far crescere una piccola azienda"", scrive il team di WhatsApp , ""siamo onorati di far parte di ciò che le persone stanno facendo per rendere la loro vita e la vita di coloro che le circonda migliore"". Si tratta di un traguardo importante per la piattaforma: gli utenti sono più che raddoppiati da quando è stata acquisita da Facebook, a febbraio 2014, per 19 miliardi di dollari, decisamente uno dei matrimoni più costosi nella storia della Silicon Valley. Lo sottolinea Mark Zuckerberg con un post in cui si congratula con i creatori della chat, Jan Koum e Brian Acton , e in cui ricorda che da poco WhatsApp è tornata gratis per tutti. Zuckerberg ribadisce pure che arriveranno servizi per far comunicare persone e imprese. Insomma niente pubblicità ma comunque un modo per monetizzare il miliardo di utilizzatori. E nel ""club da un miliardo di utenti"" entra anche Gmail, la posta elettronica di Google. È il settimo prodotto di Google a centrare questo obiettivo dopo Android, Chrome, Maps, Search, YouTube e Play Store."
"Cantone: ""Sanità scorribanda delinquenti di ogni risma""","ROMA - ""La sanità, per l'enorme giro di affari che ha intorno e per il fatto che anche in tempi di crisi è un settore che non può essere sottovalutato, è il terreno di scorribanda da parte di delinquenti di ogni risma"". Lo ha affermato il presidente dell'Autorità nazionale anti corruzione, Raffaele Cantone, intervenendo alla presentazione del Rapporto di Transparency Italia, Censis e Ispe-Sanità in occasione della prima giornata nazionale contro la corruzione in sanità. Secondo i dati del governo, sprechi inefficienze e corruzione presenti nella sanità ci costano complessivamente 23,6 miliardi di euro l'anno. Solo per infezioni e epidemie in corsia , il costo è di due miliardi l'anno. Lorenzin d'accordo con Cantone . La ministra della Salute, Beatrice Lorenzin, è sulla stessa linea di Cantone. ""Concordo pienamente - ha commentato - con il Presidente dell'Anac quando ricorda che la Sanità è un settore ad alto rischio di corruzione, ma ciononostante garantisce standard elevatissimi di qualità delle prestazioni agli assistiti. Trasparenza, legalità, contrasto della corruzione devono costituire obiettivi precisi per tutti gli attori del Ssn. Con l’Anac, con l’ausilio di Agenas, abbiamo recentemente lavorato per varare la nuova 'sezione del Piano nazionale anticorruzione' dedicata alla Sanità. Fra qualche giorno io e il Presidente Cantone sottoscriveremo un apposito Protocollo per attuare controlli congiunti per garantire la piena e puntuale attuazione del Piano"". Snodo corruzione/1: ""Liste attesa"" . ""La corruzione - ha detto Cantone - si è trasformata e la mazzetta tradizionale è rimasta un ricordo. Nel nostro piano anticorruzione abbiamo indicato come una delle maggiori criticità le liste di attesa. Sarebbe bello se potessero essere trasparenti, ma sappiamo che è difficile perchè ci sono in ballo i valori della privacy. Però dobbiamo intervenire, fatti come quello di Salerno mi inquietano "". LO SCANDALO DELLE LISTE DI ATTESA Snodo corruzione/2: ""Ditte farmaceutiche e sale mortuarie"" . ""La sanità - ha aggiunto Cantone - è ai primi posti per il rischio di corruzione con un trend stabile e abbiamo provato a mettere in campo strumenti nuovi col ministero della Salute, provando a individuare gli snodi problematici e gli strumenti su cui intervenire. Le liste di attesa sono fra questi snodi, anche le imprese farmaceutiche , come la gestione delle sale mortuarie . Proveremo a dare delle indicazioni e stiamo per firmare un nuovo protocollo che consentirà di verificare se le asl stanno facendo davvero quello che è previsto nelle linee guida anticorruzione . Dobbiamo fare squadra e far capire che queste battaglie non sono nostre ma di tutti, una sanità senza corruzione potrà rendere più sostenibile il Ssn. La corruzione non si vince solo con gli arresti, ma con una rivoluzione culturale"". Corruzione per 6 mld l'anno . La corruzione in Sanità sottrae fino a 6 miliardi l'anno all'innovazione e alle cure ai pazienti. E in una azienda sanitaria su tre (37%) si sono verificati episodi di corruzione negli ultimi 5 anni, ""non affrontati in maniera appropriata"". Lo affermano i dirigenti delle 151 strutture sanitarie che hanno partecipato all'indagine sulla percezione della corruzione, realizzata da Transparency International Italia, Censis, Ispe-Sanità e Rissc. Coinvolta un'azienda sanitaria su 3 . Nel 37% delle aziende sanitarie italiane si sono verificati episodi di corruzione negli ultimi cinque anni, e in circa un terzo dei casi non sono stati affrontati in maniera appropriata. Ad affermarlo sono gli stessi dirigenti delle 151 strutture sanitarie che hanno partecipato all'indagine sulla percezione della corruzione realizzata nell'ambito del progetto ""Curiamo la corruzione"" da Transparency International Italia, Censis, Ispe-Sanità e Rissc. Il 77% dei dirigenti sanitari ritiene che ci sia il rischio concreto che all'interno della propria struttura si verifichino fenomeni di corruzione (e questo rischio è giudicato elevato dal 10% di loro). Sprechi per un mld. Sprechi in calo nella sanità italiana, ma ancora ingenti: un miliardo di euro l'anno. La sanità fa gola per l'ingente valore della spesa pubblica, pari a 110 miliardi di euro l'anno. Dall'analisi dei conti economici di asl e aziende ospedaliere emerge che dal 2009 al 2013 gli sprechi in questi settori sono diminuiti in media del 4,4% l'anno, ma la loro incidenza rispetto alla spesa complessiva non si è ridotta. Tali sprechi nelle spese non direttamente collegate all'efficacia delle cure ammontano a 1 miliardo di euro l'anno: risorse che potrebbero essere altrimenti destinate alla salute dei pazienti. La ministra: ""In corsia reato odioso"" . ""Il tema della corruzione in Sanità - ha sottolineato la ministra della Salute Beatrice Lorenzin - lo abbiamo aggredito fin dall’inizio del mio mandato, e abbiamo promosso e attuato ogni iniziativa per combattere contro criminali che, come ripeto sempre, quando rubano in sanità commettono un reato ancora più grave perché i loro atti finiscono con l’incidere in modo diretto sulla qualità di assistenza e cura delle persone più fragili. Rubano allo Stato e il loro atto diventa ancora più odioso perché commesso in danno dei malati"". Lorenzin: ""Ecco il mio piano anticorruzione"" . ""Nessuno - ha detto la ministra - in passato ha prodotto sul terreno della lotta alla corruzione in Sanità quanto ha fatto questo Governo. E su questa strada continueremo ad operare"". Ecco alcuni esempi: ""Nella Legge di stabilità 2016 è stato introdotto l’obbligo per tutte le aziende sanitarie di effettuare acquisti in modo accentrato, tramite Consip o tramite le centrali uniche regionali"". ""Su mia proposta, il Consiglio dei Ministri ha approvato in esame preliminare un decreto legislativo in materia di conferimento degli incarichi di direttore generale nelle Aziende sanitarie. Nello specifico il decreto istituisce presso il Ministero della salute un elenco nazionale di aspiranti direttori generali, cui si accede tramite selezione sulla base di criteri meritocratici"". ""La circolazione dei dati"" . ""Sono convinta - ha spiegato Lorenzin - che il grande strumento contro la corruzione sia la circolazione, la condivisione e dunque la trasparenza dei dati. Per questo nel Patto per la salute 2014-2016 sono stati previsti non soltanto il rafforzamento dei controlli nelle aziende sanitarie, ma anche un Patto per la sanità digitale e un piano di evoluzione dei flussi informativi del Nuovo sistema informatico sanitario""."
"Stabilità, la legge taglia sul cibo per i poveri: dimezzato fondo","ROMA - Mentre sta per partire l'Expo dall'impegnativo titolo ""Nutrire il pianeta"", la legge di Stabilità taglia il cibo ai poveri per il prossimo anno. È questa la denuncia del viceministro alle Politiche agricole e alimentari Andrea Olivero dopo la cancellazione del fondo per l'acquisto dei beni alimentari per i più bisognosi (Fead), una decisione che rischia di ""affamare"" le mense, il Banco alimentare e varie onlus italiane. Il trabocchetto riorganizzativo. I tecnici delle Finanze hanno presentato la scure sui pacchi viveri come una sola riorganizzazione della spesa: il sostegno alimentare contro la povertà passa dal ministero delle Politiche agricole a quello delle Politiche sociali. Su indicazione dell'Ue, il trasferimento di competenze era già avvenuto per i fondi Agea (Agenzia per le erogazioni in agricoltura), di provenienza europea e inseriti nel più vasto contenitore della lotta alla povertà (400 milioni fino al 2020), mentre per quelli stanziati dal bilancio dello Stato la decisione è di questi giorni. Peccato che nel passaggio i soldi per finanziare il Fead spariscano e il Fead stesso non venga ricostituito. Tradotto in cifre, nel 2014 erano 40 milioni, 10 dei quali versati dallo Stato e 30 anticipati dalla Caritas. Recuperati solo 5 milioni. In realtà, dopo le prime proteste per il taglio, il 21 novembre il viceministro Olivero ha annunciato di aver recuperato 5 milioni per il 2015. Spiega: ""I dieci milioni prima provenivano dalla fiscalità generale, mentre i cinque che abbiamo reperito provengono dal Ministero, da un lavoro di risparmio e di contenimento dei costi. Ribadiamo il nostro impegno per cercare di ampliare ulteriormente, ripristinando almeno le condizioni precedenti, cioè i dieci milioni"". La decisione ora si sposta nelle aule parlamentari. L'ex presidente Acli, che pur sottolinea come già prima si agisse in coordinamento con il Welfare, ritiene un errore il trasferimento anche perché ""il ministero è delle Politiche agricole ma anche alimentari; l'alimentazione dei cittadini, anche dei più poveri, è di nostra competenza"". Si taglia sul minestrone ai poveri. Ma come il Ministero avrebbe utilizzato i fondi tagliati? ""Da un lato - spiega il viceministro - per comprare alimenti, dall'altro per agevolare l'incontro fra la disponibilità di fresco e freschissimo in eccesso e chi ha bisogno, attraverso un'opera di sensibilizzazione della grande distribuzione"". Proprio a novembre, sono stati pubblicati gli ultimi bandi gara, coperti con i fondi del 2014, per la fornitura di 4,5 milioni di euro di carne bovina in scatola, per 2 milioni di euro di minestrone e altri 2 per succo e polpa di pesca. Si sommano alle oltre 15mila tonnellate di latte, 6mila di polpa di pomodoro, quasi 5mila di olio di semi e 1.740 di formaggi che sono in consegna in questi giorni. Gli sprechi alimentari valgono lo 0,57% del Pil. L'altra azione strategica è evitare che derrate alimentari in scadenza vengano eliminate e sprecate. Secondo i dati del centro studi Waste Watcher, in Italia il cibo buttato vale 8,7 miliardi di euro, pari allo 0,57% del Pil. E se il 42% degli sprechi avviene tra le mura di casa, il Ministero intende aggredire il 39% che si perde nel corso della produzione industriale e nella distribuzione. Oltre al punto sui tagli, è stato anche il tema dell'incontro di lunedì 24 novembre tra il ministro Martina, il suo vice Olivero, delegato a seguire la partita, e le onlus più attive sul tema (Banco Alimentare, Caritas Italiana, Comunità di Sant'Egidio, Fondazione Banco delle Opere di Carità, Croce Rossa Italiana e Associazione Sempre insieme per la Pace. Le donazioni della grande distribuzione. Visti i numerosi vincoli, spesso i poveri che vanno nelle mense non mangiano prodotti freschi. Olivero indica, già da tempo, alcune ostacoli da rimuovere: ""Oggi un marchio della distribuzione che intende fare una donazione deve dare all'ufficio iva una stima del suo invenduto. Ma come è possibile sapere in anticipo quanto non si venderà? Altro vincolo assurdo, stavolta sanitario, è l'impossibilità di riutilizzare il pane del giorno prima. Le donazioni andrebbero poi incentivate con lo strumento fiscale: se un supermercato dona l'invenduto commestibile nelle mense e non lo porta in discarica, va agevolato"". 1 italiano su 10 soffre la povertà alimentare . Buone prassi a cui ispirarsi non mancano: nel 2013, il progetto Buon Fine di Coop Lombardia ha donato 546.982 chili di alimenti per un valore di 2.910.806 euro, rendendo possibile la distribuzione di oltre 1.250.000 pasti. E la politica alimentare per gli affamati è sempre più di stringente attualità, dato che nel 2013 in Italia erano un milione e mezzo i minori in povertà assoluta, mentre solo due anni prima erano 723mila, meno della metà. Del resto, per l'Unicef il 16% delle famiglie con bambini, una volta ogni due giorni, non è in grado di garantire ai figli un pasto sostanzioso e, secondo l'ultimo rapporto Istat di luglio, la povertà alimentare assoluta e quella relativa riguardano 6 milioni e 20mila persone, cioè un decimo degli italiani è senza cibo e beni primari."
"Salvini gela Di Maio: ""Se dice io o nessuno, non se ne fa niente"". La replica: ""Conta il voto popolare, noi al 32%""","ROMA - ""Non puoi andare al governo dicendo: O io o nessuno. E se Di Maio dicesse davvero 'o io premier o salta tutto', questo non è il modo di agire. Se dice così sbaglia, perché ad oggi è nessuno"". Il segretario della Lega Matteo Salvini risponde netto, durante la registrazione di Porta a Porta , ai Cinquestelle che in mattinata avevano fatto filtrare una sorta di aut aut sulla formazione del nuovo governo, ""O Di Maio premier o nessuno"". La controreplica del capo politico Cinquestelle arriva dopo poco: ""Il premier deve essere espressione della volontà popolare. Il 17% degli italiani ha votato Salvini premier, il 14 Tajani premier, il 4 Meloni premier. Oltre il 32% ha votato il Movimento 5 Stelle e il sottoscritto come premier. Non mi impunto per una questione personale, è una questione di credibilità della democrazia. È la volontà popolare quella che conta. Io farò di tutto affinchè venga soddisfatta. Se qualche leader politico ha intenzione di tornare al passato creando governi istituzionali, tecnici, di scopo o peggio ancora dei perdenti, lo dica subito davanti al popolo italiano"", dice Luigi Di Maio , sul Blog delle stelle. Insomma, nessuno dei due intende rinunciare a Palazzo Chigi. Ma ecco la cronaca di questa giornata di scontro tra Cinquestelle e Lega. Alfonso Bonafede (M5s)  • UNA MATTINATA CHIARA, BONAFEDE: DI MAIO PREMIER O NIENTE La strategia del Movimento per provare a formare un nuovo governo in mattinata era chiara come questa giornata di inizio primavera. Quasi fredda. Si stringeva intorno al suo capo politico Luigi Di Maio e, senza cedere al pressing della Lega che vorrebbe anche una figura terza cui affidare la guida del governo, mandava in avanscoperta un fedelissimo e ministro alla Giustizia in pectore, Alfonso Bonafede : ""Di Maio premier o niente"" perché ""se noi ai cittadini presentiamo un altro nome, non eletto, determiniamo il definitivo allontanamento dalla politica"", aveva detto ai microfoni di 24Mattino , saldando il tema della formazione del nuovo governo a quello della credibilità del Movimento nei confronti dell'opinione pubblica. rep Approfondimento Lega-M5s, la prima trincea di Di Maio: “Sarò io il premier” di CARMELO LOPAPA ""A queste elezioni i cittadini hanno partecipato con entusiasmo e, quindi, va data una risposta e questa risposta secondo noi non può prescindere dalla presenza di Luigi Di Maio come candidato premier"", ha motivato. E a chi gli ha chiesto: ""O lui o non si fa il governo?"", la replica è stata :""Noi riteniamo che debba essere lui il candidato premier, sì, il premier del governo"". Il deputato grillino è poi intervenuto sulla proposta avanzata da Beppe Grillo di realizzare un reddito di cittadinanza universale per tutti i nati in Italia"": ""Il fondatore del Movimento parla di una proposta che in questo momento non può essere realizzata: siamo comunque al lavoro per prevedere altre forme di reddito di cittadinanza"". • POI LO STOP DI SALVINI ""Non c'è un pacchetto prendere o lasciare, e il programma si può arricchire e discutere. Ma se si dice 'dopo Salvini il diluvio', no. Guai a chi dice 'o Salvini o niente': non è che l'Italia muoia o rinasca in base a Salvini. Io non vedo l'ora di essere messo alla prova, ma sarei arrogante a dire 'o io o nessuno'"" replica in giornata il leghista e aggiunge: ""Se Di Maio insiste con 'io io io', gli rispondo 'amico mio o non se ne fa niente"". ""Sono pronto a far saltare tutto anche se si dice 'Forza Italia fuori dall'accordo"", continua l'uomo forte del Carroccio, ""io parto dal centrodestra, abbiamo preso i voti insieme e se Di Maio mi chiede di lasciar fuori Forza Italia, lo saluto. Arrivederci"". Una parola anche sulle sulle consultazioni al quirinale che il centrodestra si appresta a svolgere singolarmente. ""Prima che inizino le convocazioni dei gruppi - aveva dichiarato Di Maio -, il MoVimento 5 Stelle incontrerà tutte le forze politiche. L'obiettivo è vedere chi è interessato a risolvere i problemi degli italiani e chi invece passa il tempo a pensare alle beghe interne dei partiti o delle coalizioni"". E ancora: ""Non ci presteremo al gioco di portare a Palazzo Chigi gente che in campagna elettorale non si è mai vista"". Salvini risponde deciso: ""Hanno scelto loro di fare le consultazioni con delegazioni separate. Io ero disponibile a entrambe le scelte ma se preferiscono così allora andremo ognuno per conto suo"". • LO SPIRAGLIO DELLA LEGA Ma non chiude tutte le porte. Tutt'altro: ""Conoscevo poco Di Maio e i 5stelle. Devo dire che in questi giorni ho trovato persone ragionevoli, costruttive e propositive. Logico che ci siano schermaglie, ma attorno ad un tavolo è possibile ragionare"" rileva Salvini, ""a loro proporremo un'idea di Italia non di cinque mesi, ma di cinque anni. Non pretendo di imporre il mio pacchetto, ma tutti devono ritenersi provvisori su questa terra"". La partita, al di là della tattica, è ancora tutta da giocare"
"Incidenti sul lavoro, Mattarella: ""L'Italia non può rassegnarsi, servono più controlli""","""Il nostro Paese non può rassegnarsi a subire morti sul lavoro. E' indispensabile - ha scritto in una nota il presidente della Repubblica Sergio Mattarella - che le norme sulla sicurezza nel lavoro vengano rispettate con scrupolo e che i controlli siano attenti e rigorosi"". Il richiamo del capo dello Stato è arrivato dopo le tre vittime di ieri, due a Lucca e una a Bergamo . I tre operai morti si sono aggiunti ai 591 lavoratori deceduti nei primi sette mesi del 2017. Secondo i dati forniti dall'Inail a fine agosto le morti bianche, dal primo gennaio al 31 luglio del 2017, sono state 29 in più rispetto allo stesso periodo dell'anno precedente. ""Non si tratta di fatalità, ma è il risultato di leggi criminali che portano a lavorare a termine, sotto ricatto e senza formazione"", ha detto Giovanni Paglia di Sinistra Italiana, capogruppo in commissione Finanze alla Camera. ""Cordoglio e vicinanza alle famiglie dei lavoratori morti sul lavoro a Lucca e Bergamo. La sicurezza - ha scritto su Twitter il segretario generale della Cisl, Annamaria Furlan - è una questione nazionale di civiltà. Non abbasseremo la guardia"". Nella classifica delle morti bianche stilata da Eurostat l'Italia è stata, nel 2015, il peggiore Paese dell'Unione europea dopo la Francia (rispettivamente 543 e 595). Ma il sorpasso dei francesi, avvenuto nel 2012, si spiega anche con il più alto numero di lavoratori: i transalpini, nel 2015, erano 30,4 milioni, mentre gli italiani 'solo' 25,5 milioni. In Italia, dopo le 517 vittime del 2013, se ne sono registrate 522 nel 2014 e 543 nel 2015. Fino ad arrivare, appunto, ai 591 morti nei primi sette mesi di quest'anno. A crescere, da gennaio a luglio, è stato anche il numero degli infortuni. Le denunce all'Inail sono state circa 380mila, 4.750 in più rispetto al 2016. Un incremento del 1,3 per cento che ha riguardato gli uomini in 2.832 in più rispetto all'anno precedente e le donne in 1.900 casi in più. ""Mentre continuiamo a discettare sull'emergenza migranti, creata dalle destre e alimentata dal governo, con l'appoggio dei media, stiamo perdendo di vista i veri problemi dei cittadini. La morte di due lavoratori a Lucca durante l'installazione di alcune luminarie, e di un altro lavoratore a Bergamo - hanno detto il segretario di Possibile Pippo Civati e il deputato Andrea Maestri -, dovrebbe aprire un serio di dibattito sulla sicurezza sui luoghi di lavoro. Esprimiamo prima di tutto il nostro cordoglio alle famiglie colpite da questa tragedia e rilanciamo la necessità di attuare politiche rigorose per tutelare i lavoratori"". Al dolore delle famiglie dei due operai morti a Lucca si è aggiunto quello del gruppo consiliare del Pd in Regione Toscana. ""Dopo la costernazione - ha detto Stefano Baccelli - arriva il momento della riflessione. È urgente chiarire le dinamiche dell'incidente per poter fare piena luce su quanto accaduto. E poi, fondamentale, un impegno a tutti i livelli per garantire la sicurezza nei luoghi di lavoro: questo dobbiamo fare con forza e tenacia. Questo deve essere uno dei nostri chiodi fissi perché morti come queste non devono accadere"". E di 'bollettino di guerra' ha parlato il segretario della Uil Toscana Annalisa Nocentini : ""Non vogliamo e non dobbiamo arrenderci a questa lunga lista di infortuni mortali che si aggiorna con una tragica frequenza""."
Trump usa la strage Londra per promuovere il bando dei musulmani,"WASHINGTON - Il presidente americano Donald Trump non ha resistito al richiamo di Twitter nemmeno nel momento delicatissimo dell' attentato terroristico di Londra . In una sequenza che avrebbe potuto caratterizzare le condivisioni social di un qualsiasi cittadino, Trump ha prima condiviso il post di Drudge Report, sito di notizie conservatore, che parlava di ""paura di nuovo attacco terroristico"" quando ancora nessuna fonte ufficiale aveva fornito la matrice degli eventi di Londra e anzi la polizia britannica invitava alla cautela e a diffondere solo le informazioni confermate.  Una mancanza di responsabilità istituzionale che non passa inosservata sui social media, al punto che l'account di Nbc Nightly News - show serale di Nbc - sottolinea l'anomalia, evitando di ritwittare il presidente e dichiarando: ""Il presidente Trump sta usando Twitter per condividere notizie su quel che sta accadendo a Londra. Non diffondiamo le sue informazioni perché non sono confermate"". Un'affermazione piuttosto calmorosa, che rovescia i normali rapporti tra comunicatori e politici. E infatti il tweet diventa immediatamente popolarissimo, condiviso e commentato. Pres. Trump has used Twitter to share news report on London incident. We aren't relaying president's retweet, as the info is unconfirmed. — NBC Nightly News (@NBCNightlyNews) June 3, 2017 Ma Trump non si ferma qui e coglie l'occasione per rilanciare la sua campagna contro i musulmani, quel ""bando"" (che lui non aveva mai definito chiaramente tale) che nel tweet lanciato dopo Londra diventa esplicito. ""Dobbiamo essere intelligenti, vigili e duri. I giudici devono restituirci i nostri diritti. Ci serve il divieto di viaggio come ulteriore livello di sicurezza!"". Il riferimento è alla sentenza che ha momentaneamente bloccato il divieto di viaggio per i cittadini musulmani negli Usa, sentenza contro cui Trump ha promesso di ricorrere alla Corte Suprema . We need to be smart, vigilant and tough. We need the courts to give us back our rights. We need the Travel Ban as an extra level of safety! — Donald J. Trump (@realDonaldTrump) 3 giugno 2017 Anche questo tweet ha raccolto moltissime critiche: accuse di speculare sulla tragedia britannica per fare propaganda personale, e anche la ""disvelazione"" di quel che il provvedimento era in realtà: un ""bando sui viaggi"", così come sottolinea l'Alleanza per le libertà civili americana, che contro questa legge ha compiuto la battaglia più dura. Glad we both agree the ban is a ban. https://t.co/p1qXkffyIL — ACLU National (@ACLU) 4 giugno 2017 Solo in ultima battuta arrivano, sempre via Twitter, le parole istituzionali: la solidarietà e la vicinanza con il popolo britannico. Ma la traccia elettronica delle priorità del presidente americano rimane con i suoi tweet, e con essa la polemica. In serata, Trump è tornato a parlare dell'attacco di Londra: un ""orribile attacco"" e ha ammonito: ""Questo spargimento di sangue deve finire. Questo spargimento di sangue finira'. Da presidente, farò tutto il necessario per impedire che questa minaccia si estenda fino alle nostre sponde"". Whatever the United States can do to help out in London and the U. K., we will be there - WE ARE WITH YOU. GOD BLESS! — Donald J. Trump (@realDonaldTrump) 3 giugno 2017"
"Giacomelli: ""Se ci fermiamo ancora in Parlamento, si penalizza solo la Rai""","ROMA - ""Sulla Rai, la palla è nelle mani del Parlamento. Noi abbiamo davanti tre strade, decideremo con il premier quale imboccare "". Il sottosegretario allo Sviluppo Economico con delega alle Comunicazioni Antonello Giacomelli ha lavorato a lungo alla riforma della tv pubblica. Difende il lavoro di mediazione fatto, ma dice chiaro che il tempo sta per scadere. L'emendamento del governo serve a convincere il Parlamento a fare in fretta o si vuole davvero eleggere il nuovo cda con la Gasparri? ""Partiamo da un principio. Il consiglio dei ministri ha approvato un ddl di cambio della governance e le linee guida per impostare il lavoro di definizione della nuova convenzione della tv pubblica. Poi ci sarà la riforma del canone. La volontà è di procedere a una riforma profonda. Sulla questione della governance c'è stato un caldo invito da parte del Parlamento a non usare lo strumento del decreto. L'abbiamo accettato in modo non formale, il confronto al Senato è stato approfondito e vero e dov'è stato possibile abbiamo accolto emendamenti migliorativi o che servivano a dissipare equivoci. Il 31 luglio il percorso a palazzo Madama si chiude"". E poi che succede? Il cda è in proroga dal 25 maggio, e alla Camera gli stessi deputati pd hanno detto di non essere disposti a una mera ratifica. ""L'intenzione del governo è di avere rapidamente la nuova legge e procedere subito al cambio dei vertici Rai"". Varando un decreto che recepisca il testo che esce dal Senato? ""È una delle ipotesi. O alla Camera c'è una corsia preferenziale, o si fa un decreto o si elegge il nuovo cda con la Gasparri facendo sì che - come prevede l'emendamento del governo - quando la nuova legge sarà approvata al direttore generale vadano gli stessi poteri dell'amministratore delegato concepito nella riforma. Quello che noi vogliamo è che il legittimo spazio che si prende la politica per discutere non penalizzi l'azienda. Mesi di attesa non sono possibili. Le carte sono sul tavolo"". C'è chi la accusa di aver annacquato troppo la riforma nella trattativa con le opposizioni, chi di volere una legge incostituzionale. Come risponde? ""L'intento del governo è quello di riportare la Rai a una dimensione di azienda ed eliminare la commistione quotidiana tra spezzoni di partiti, partiti, filiere e vertici aziendali. Questo è il cuore della riforma, che non mi pare sia stata affatto snaturata "". Una riforma in cui governo e maggioranza hanno un peso molto forte nella scelta dei vertici. ""Ho riflettuto a lungo sulle parole arrivate da un professore stimabile come Enzo Cheli, ma mi sembra che non si sia posta abbastanza attenzione sui meccanismi della legge, che non consentono all'esecutivo di avere un ruolo esclusivo o preponderante, seguendo proprio i dettami della Corte Costituzionale. Il cda, che è di espressione parlamentare, ha potere di nomina e di revoca dell'amministratore delegato. Approva gli atti fondamentali, mentre l'ad ha il potere di gestione. Il bilanciamento dei poteri è intatto"". E ora come si va avanti? ""Toccherà al presidente del Consiglio valutare, sulla base delle cose che ho detto, come procedere. Se c'è l'esigenza della Camera di fare modifiche bisogna ragionare sulle altre strade, non si può lasciare una prorogatio di molti mesi aspettando che la politica finisca di discutere""."
Un posto di lavoro? Adesso puoi trovarlo su Twitter,"IL 58% di chi cerca lavoro, dice una ricerca della Software Advice , usa Twitter per trovarlo. E secondo il Pew Research Center , la crescita nell’interazione sul social network interessa una fascia demografica e sociale sempre più “interessante”: laureati dai 18 ai 35 anni, già inseriti nel mercato del lavoro e con stipendi di tutto rispetto. Se si considera che già da un anno su Twitter si pubblicano 15 offerte di lavoro al minuto, ecco che il regno dei cinguettii, al cui timone è arrivato in giugno il cofondatore Jack Dorsey e che non naviga in buone acque , potrebbe ricavarsi una fetta di mercato in questo settore in crescita. Su Twitter ci sono più offerte di lavoro che in qualsiasi altro social network. Superato da un pezzo anche LinkedIn , il social “professionale” che solo di lavoro si occupa. Non solo news e streaming musicale , dunque, e non solo Facebook . Twitter ""al lavoro"": chi cerca trova Le aziende di recruiting si adeguano al trend . Monster ha lanciato il “Monster social job ads” per la promozione del social recruiting su Twitter: gli annunci di lavoro verranno visualizzati sia dai candidati attivi sia da quelli passivi all’interno della community di Twitter e, grazie alla tecnologia di targeting, le posizioni aperte verranno visualizzate solo dai candidati in linea con i posti vacanti. Adecco ha prodotto un video in cui illustra come comportarsi: dalla realizzazione di un “Twesume” , agli accorgimenti principali per usare efficacemente Twitter e migliorare la propria web reputation (o ""personal branding"") in ambito professionale, attirando l’attenzione di selezionatori e potenziali datori di lavoro. Ora che il social metterà a disposizione molti più caratteri (cliccabili) oltre ai 140 visibili ci saranno possibilità in più per farsi notare, anche da un head hunter.  C’è chi ci è riuscito anche con i pochi caratteri a disposizione: all’inglese Carl Randell-Eyre, detto “Bear” (orso), è stato rifiutato un lavoro più di 500 volte, nonostante fosse stato impiegato nell’esercito, conquistandosi medaglie al valore militare in diverse missioni, con brevetti che gli permettono di guidare di tutto, compresi i carri armati Challenger. L’ex pilota 40enne ha iniziato una campagna pubblicitaria su Twitter per trovare un lavoro, scrivendo che avrebbe tenuto aperto l’account fino a che non ci fosse riuscito. La data del suo ultimo tweet risale al 30 marzo 2014. Quando è stato ingaggiato dalla catena di supermercati inglese Asda come autista. Twitter è una vetrina, dunque. E anche un territorio di caccia. È sulla piattaforma di microblogging che alcune grosse aziende cercano e pubblicano in anteprima i loro annunci per la ricerca di personale, perché su Twitter si trovano persone con una maggiore propensione all’utilizzo delle tecnologie e l’informazione si diffonde rapidamente. Oltre al fatto che c'è la possibilità di comunicare direttamente tramite i messaggi diretti e di avere un quadro sintetico sul profilo di una persona. Secondo il report di Software Advice, il 35 % delle 500 aziende presenti sulla rivista americana Fortune /(nel 2014) ha un canale Twitter dedicato alla selezione, separato da quello del brand ufficiale e lo usa con una frequenza che va da una a tre volte al giorno. Una percentuale “incoraggiante”, secondo Brian Westfall, che ha condotto lo studio. Ad esempio Disney, il cui target di clienti, composto per lo più da famiglie con bimbi, non corrisponde a quello di chi cerca un impiego o di un potenziale nuovo talento da assumere, ha creato un canale @TWDCjobs. I dati, raccolti analizzando 1.122 Tweet di 41 di queste 174 aziende con un canale dedicato, per una settimana intera, mostrano che la stragrande maggioranza dei tweet postati riguarda le posizioni lavorative aperte (38%), ma non solo: il 19% dei tweet mette in luce alcune attività di dipendenti specifici, coinvolgendoli nell’interazione social online, e il 17% verte sulla condivisione di notizie sempre legate all'azienda, alla promozione di eventi o iniziative. Commission chargée de l'examen des candidatures au poste d'entraîneur sélectionneur de la sélection nationale A ---- https://t.co/rD1DGb0drL — Fecafoot-Officiel (@FecafootOfficie) December 16, 2015 La @FIFCI_tweet lance un appel à candidature au poste de Sélectionneur national pour l'équipe Senior A http://t.co/yHYEExv6st — FIFCI (@FIFCI_tweet) June 5, 2015 Ci sono anche settori nei quali non ci si aspetterebbe di trovare lavoro su Twitter. Come il calcio africano, protagonista di una svolta social: dopo la Costa d’Avorio, anche la Federcalcio camerunense (Fecafoot) ha lanciato un appello su Twitter per trovare l'allenatore. L’offerta è un contratto di lavoro da ct a tempo determinato fino al 2018. Tra i requisiti, oltre a conoscere il calcio africano, parlare inglese o francese e avere esperienza internazionale, ai candidati è richiesta “buona moralità” e “familiarità con programmi informatici come Exel e PowerPoint”. Competenze 2.0 da non sottovalutare, dunque, in nessun campo. Da calcio soprattutto. @AlessandraSway"
"Le case di Neil Young, Gerard Butler e Miley Cyrus devastate dalle fiamme. Su Twitter: ""Sostegno ai pompieri""","Tra i 300mila evacuati e i moltissimi che hanno perduto la casa durante i terrificanti incendi che stanno devastando la California ci sono anche Miley Cyrus e l'attore Gerard Butler , famoso per la trasposizione del graphic novel 300 e per alcune commedie romantiche come La dura verità o Quel che so sull'amore , diretto da Gabriele Muccino. E c'è poi Neil Young , che dopo aver perso la sua abitazione, attacca il presidente Usa, Donald Trump che in un tweet aveva incolpato la ""gestione grossolana"" dello Stato della California: ""La vera ragione degli incendi è il cambiamento climatico"" ha scritto il cantautore sul suo sito. Completely devestated by the fires affecting my community. I am one of the lucky ones. My animals and LOVE OF MY LIFE made it out safely & that's all that matters right now. My house no longer stands but the memories shared with family & friends stand strong. I am grateful for — Miley Ray Cyrus (@MileyCyrus) 12 novembre 2018 ""Sono una dei fortunati. I miei animali e l'amore della mia vita sono salvi ed è tutto quello che conta adesso"" scrive Miley Cyrus sul suo account Twitter listato a lutto. ""La mia casa non c'è più ma restano i ricordi che ho condiviso con la famiglia e gli amici"" ha aggiunto la cantante, ringraziando i pompieri per quanto stanno facendo e chiedendo di donare in loro favore. Returned to my house in Malibu after evacuating. Heartbreaking time across California. Inspired as ever by the courage, spirit and sacrifice of firefighters. Thank you @LAFD . If you can, support these brave men and women at https://t.co/ei7c7F7cZx . pic.twitter.com/AcBcLtKmDU — Gerard Butler (@GerardButler) 11 novembre 2018 Gerard Butler ha perso la sua casa di Malibu e in un tweet in cui mostra i danni subiti fa un appello per il sostegno ""a quegli uomini e donne coraggiose del Los Angeles Fire Department"". L'attore è ""col cuore spezzato nell'attraversare la California, ispirato dal coraggio e dallo spirito di sacrificio dei pompieri"". Tra le star che sono state evacuate ma le cui case non hanno subito danni anche Alyssa Milano che aveva rassicurato i suoi fan di ""aver messo in salvo i figli e gli animali"". Tutta in salvo la famiglia Kardashian , con Kim e il marito Kanye West allontanati dalla loro abitazione. I'm so grateful I love you and god bless you to all the firefighters and first responders who continue fighting this fire. You risk your lives for us, and I'm so humbled by your bravery. You are our heroes. #WoolsleyFire — Lady Gaga (@ladygaga) 11 novembre 2018 Anche Lady Gaga ha affidato a Twitter tutta la sua riconoscenza per i pompieri: ""Rischiate la vita per noi, mi sento così umile rispetto al vostro coraggio"". La popstar è tra quelli che nel weekend hanno dovuto evacuare la loro casa, anche Will Smith ha lanciato tramite i social un appello, mentre Charlie Sheen cercava i suoi genitori che non rispondevano alla sue chiamate, Martin e Janet Sheen. Orlando Bloom , invece, ha postato su Instagram la foto di una strada di Malibu in fiamme, quella dove si trova la sua villa. Neil Young , che ha perso la sua casa di Malibu, ha tuonato contro il ""cosiddetto presidente Donald Trump"" che la scorsa settimana su Twitter ha dato la colpa dei danni provocarti dalle fiamme alla ""cattiva gestione delle foreste"" da parte dello Stato della California e minacciato il ritiro dei fondi federali. ""La vera ragione degli incendi è il cambiamento climatico"", ha mandato a dire Young sul suo sito web: ""Evento climatici estremi e la nostra prolungata siccità ne fanno parte"". Il cantautore di origini canadesi ha ricordato che ""le temperature sono più alte in California di quanto non lo siano state in qualunque estate a memoria d'uomo. I nostri pompieri non hanno mai visto nulla di simile. Trump sembra negarlo. Forse il nuovo Congresso farà qualcosa, speriamo""."
"Kristensen: ""I ghiacci, natura incontaminata che deve essere protetta""","COME scienziata, esploratrice e scrittrice, Monica Kristensen, nata in Svezia ma cresciuta in Norvegia, ha dedicato la sua intera vita alle regioni polari. Prima donna a ricevere la medaglia d'oro della Royal Geographical Society, dal 2007 firma una serie di romanzi noir editi in Italia da Iperborea ambientati alle Svalbard. Come mai ha scelto proprio l'arcipelago norvegese come sfondo dei suoi romanzi? ""Gli scrittori cercano sempre un punto di vista originale. Io amo la natura dell'Artico e volevo descrivere l'immensità e la purezza di questa esotica e bellissima regione, da una decina di anni al centro di interessi per lo sfruttamento delle sue risorse, ora che è ancora vergine e incontaminata"". Gli effetti dei cambiamenti climatici sono più visibili nell'Artico che nel resto del pianeta. Come influiscono sulla natura e sulle società del Polo Nord? ""La scorsa settimana il governo norvegese ha deciso di spostare il confine della banchisa artica verso Nord, il che gli permetterà di aprire il mare di Barents alle esplorazioni petrolifere. È solo uno degli effetti dei cambiamenti climatici e dello scioglimento dei ghiacci nell'area. Personalmente, sono preoccupata per le conseguenze che potrebbero avere eventuali attività petrolifere. Non abbiamo ancora sviluppato le tecnologie per ripulire in acque coperte da ghiacci eventuali fuoriuscite di petrolio che potrebbero minacciare irreparabilmente la fauna artica, dai microrganismi marini sino agli orsi polari al vertice della catena alimentare. L'Artico è così pulito e così incontaminato. Non possiamo fare molto per contrastare il surriscaldamento globale, ma possiamo cercare di proteggere l'ambiente dalle fonti d'inquinamento"". Ha citato la Norvegia. Rivendicazioni simili per il controllo delle risorse artiche sono state avanzate da Danimarca, Russia, Canada e Stati Uniti. Si può dividere l'Artico? ""Fortunatamente il Consiglio artico e i vari trattati internazionali stanno proteggendo le zone polari dall'assalto alle risorse. I Paesi stanno avanzando le loro rivendicazioni in base a rigidi protocolli che porteranno a negoziati. E va bene così. Si può negoziare per anni e anni senza raggiungere alcun esito. Secondo me, Artico e Antartico dovrebbero essere ""divisi"" tra tutte le nazioni del mondo. Dovremmo iniziare a pensare come un unico pianeta"". Oltre a nuove risorse naturali, i cambiamenti climatici stanno aprendo nuove vie marine. Cosa pensa dei progetti per internazionalizzare il passaggio a Nord Ovest e la Rotta marittima del Nord? ""Ci devono essere regole molto severe perché chiunque voglia accedere a queste rotte possieda anche i mezzi per ripulirle nel caso le inquini"". Ha guidato numerose spedizioni polari. Ne sta pianificando altre? ""Sì, per quest'estate, ma al momento non posso parlarne""."
"Giove, scoperte ""impronte lunari"" sulle aurore polari","UN'INSOLITA ""impronta"" lasciata dalle lune di Giove sulla coppia di aurore polari. Un nuovo studio condotto dall'Istituto nazionale di Astrofisica (Inaf) pubblicato nella rivista Science illustra i risultati ottenuti dalla sonda della Nasa Juno in orbita attorno al gigante gassoso. Alessandro Mura , capo ricercatore dello studio presso l'Inaf di Roma, rivela che, invece di proiettare una singola ombra sulle aurore di Giove, la luna Io, ovvero la quinta del sistema , ne lascia una lunga serie altalenante. La luna più grande del pianeta invece, Ganimede, proietta una doppia ombra aurorale la cui forma precisa non era mai stata osservata in precedenza. #Giove : le lune si specchiano sulle #aurore polari e lasciano impronte sdoppiate | MEDIA INAF https://t.co/Ss93q33ykg #jupiter #juno #jiram pic.twitter.com/oLV6RQ8kZQ — MEDIA INAF (@mediainaf) 6 luglio 2018 ·LE AURORE Sulla Terra le aurore sono fenomeni speciali e difficili da osservare, se non in particolari zone. Su altri pianeti del Sistema solare invece, come Saturno o Giove, sono più frequenti. Come per le nostre aurore, anche quelle gioviani sono innescate dall'interazione del plasma, un flusso di particelle cariche, in gran parte elettroni, e l'alta atmosfera del pianeta. New observations from @NASAJuno show the unusual effects that Jupiter's moons have on the planet's aurorae: ($) https://t.co/aNlHmgGIyh pic.twitter.com/Nn5sPTa477 — Science Magazine (@sciencemagazine) 5 luglio 2018 ·LA MISSIONE Juno è stata la prima missione in grado di osservare le strutture aurorali di Giove in dettaglio. ""Una delle particolarità delle aurore gioviane, che è comunque visibile da Terra o da strumenti in orbita terrestre come Hubble, è la presenza di spot luminosi appena fuori l'ovale aurorale"", spiega Mura. ""Questi spot sono stati interpretati come il risultato di una precipitazione di plasma specifica, dovuta all'interazione delle lune Galileiane più interne, ossia Io, Europa e Ganimede. Le loro orbite (che in proporzione alla Terra sono molto più vicine a Giove di quanto non sia la Luna) perturbano il plasma e innescano dei fenomeni di accelerazione di questo lungo le linee del campo magnetico che vanno dalla luna a Giove stesso. Per questo motivo, gli spot sono visibili ai piedi della linea magnetica (uno a Nord e uno a Sud) e vengono chiamati footprint . A volte si possono distinguere anche due tracce per emisfero, a causa di riflessioni del fascio di particelle precipitanti"". ·LO STRUMENTO La macchina, italiana, usata per raccogliere i dati si chiama Jovian InfraRed Auroral Mapper (JIRAM), è uno degli otto strumenti montati su Giove, ed è stato progettato per studiare la dinamica e la chimica proprio delle aurore gioviane. ""JIRAM non finisce di stupirci, dice Mura, dopo aver svelato la presenza di vortici nell'atmosfera polare, ci rivela ora delle sorprendenti strutture che assomigliano a vortici nelle aurore di Giove"". ·LE STRUTTURE FORMATE Le ombre lasciate dalla luna Io ""hanno la forma di un fenomeno idrodinamico noto come 'Scia di von Kármán', prodotta da un fluido in movimento che impatta su un corpo, come ad esempio avviene per la corrente di un fiume che scorre attorno ai piloni di un ponte- continua Mura- A valle dello spot principale, infatti, sono visibili una serie di spot secondari, con la caratteristica disposizione alternata. Tale struttura è visibile sia nell'emisfero Nord che in quello Sud. Si può solo ipotizzare che l'interazione tra Io e il plasma circostante, che è alla base della precipitazione di particelle che causano i footprint , sia molto diversa da come l'abbiamo immaginata finora"".  ""In maniera analoga, anche la traccia lasciata da Ganimede ha una duplice struttura fine che non era mai stata osservata in precedenza"", conclude il ricercatore. ""Quello che sembrava essere un footprint singolo (con eventualmente una controparte 'specchiata' a qualche migliaio di chilometri dal primo) si rivela ora come una coppia di spot vicinissimi tra loro (circa 100 chilometri). Ipotizziamo che questo sdoppiamento fine sia dovuto alla particolare interazione tra la mini-magnetosfera di Ganimede e il plasma gioviano. Ganimede, infatti, è l'unico satellite del Sistema solare con un suo campo magnetico e quindi ha una propria magnetosfera. In sostanza, stiamo osservando la magnetosfera di Ganimede, riflessa su Giove""."
"Libano, Hariri su Twitter: ""Tornerò a Beirut, forse fra un paio di giorni""","Saad Hariri vuole tornare prestissimo a Beirut, forse già fra un paio di giorni, ""se Dio vorrà"": lo ha detto lo stesso premier libanese, che si era dimesso all'improvviso durante una visita in Arabia Saudita. Hariri ha anche il passaporto saudita ed era stato convocato a Riad, da dove ha comunicato in tv la sua scelta, le cui motivazioni sono ancora poco chiare. Il primo ministro ha anche sottolineato su Twitter che la sua famiglia ""si trova nel suo Paese, l'Arabia Saudita, il Paese del bene"". La strana assenza del premier dal Libano è avvolta nel mistero: nella capitale saudita, secondo alcune fonti, è stato trattenuto contro la sua volontà in un hotel di lusso. E la conferma che al contrario è libero di muoversi potrà essere data solo dal suo effettivo rientro nel Paese dei cedri, ha sottolineato durante una visita a Parigi il ministro degli Esteri di Beirut, Gebran Bassil. A Riad il premier aveva letto una dichiarazione in cui segnalava minacce alla sua vita e denunciava tentativi iraniani di interferenze nella politica libanese, chiedendo anche che Hezbollah - il ""partito di Dio"" molto vicino a Teheran che pure fa parte della sua coalizione di governo - venisse disarmato. Proprio questa richiesta, inusuale ma soprattutto irrealizzabile senza passare per una guerra civile, oltre al linguaggio che non sembrava il suo, hanno fatto pensare a una forzatura: in Libano si è presto diffusa la convinzione che di fatto Hariri fosse ostaggio dei sauditi, tanto che sui muri di Beirut sono comparse fotografie e scritte che recitano ""Siamo tutti Saad"". Il presidente Michel Aoun ha deciso di non accettare le dimissioni finché Hariri non le presenterà di persona. Persino il presidente francese Emmanuel Macron ha deviato durante un viaggio in Medio Oriente per fare tappa a Riad e chiedere al principe ereditario Mohamed bin Salman notizie del premier libanese. Anche il primo ministro di Parigi Édouard Philippe ha chiesto che il capo del governo di Beirut rientri prima possibile. Ma resta un'incognita sulla permanenza in Arabia dei familiari di Hariri: se vengono trattenuti, difficilmente le decisioni del premier saranno davvero libere. Dopo le dimissioni di Hariri, l'Arabia Saudita aveva chiesto ai suoi cittadini di lasciare il Libano, scatenando preoccupazione anche nella comunità libanese in Arabia, oltre 200 mila persone, che temono la possibilità di espulsioni in massa. Molti osservatori sottolineano che il Libano potrebbe presto diventare una pedina nella lotta di potere fra l'Arabia Saudita e l'Iran. Dalla repubblica islamica Ali Akbar Velayati, consigliere per la politica estera della Guida suprema Ali Khamenei, ha riferito del recente incontro con Hariri sostenendo che il premier libanese voleva proporre una mediazione fra Riad e Teheran. Lo staff di Hariri invece ha negato questa ricostruzione e ha precisato che durante l'incontro il premier libanese ha chiesto all'Iran di evitare intromissioni in Libano."
"Il premio Fake News di Trump ""The winner is...""","Secondo un sondaggio autogestito da Donald Trump la testata statunitense più bugiarda e vincitrice del maggior numero di titoli del cosiddetto "" Fake News Media Award "" è il New York Times . Lo riferisce la rete conservatrice Fox News perchè la pagina ( https://gop.com/the-highly-anticipated-2017-fake-news-awards/ ) del sito del Partito repubblicano su cui sono stati pubblicati i risultati è andata in ""crash"" per la eccessiva richiesta simultanea di accessi. ""The site is temporarily offline, we are working to bring it back up. Please try back later"". Questa la scritta che appare sulla pagina che invita a riprovare più tardi a cliccare. Il link è stato pubblicato dallo stesso Trump sul suo account Twitter su cui però, bizzarramente, non cita alcuna testata. And the FAKE NEWS winners are... https://t.co/59G6x2f7fD — Donald J. Trump (@realDonaldTrump) 18 gennaio 2018 Nella classifica delle testate più bugiarde per Trump spica il New York Times ed in particolare un articolo del premio Nobel per l'Economia 2008, Paul Krugman , che il 9 novembre 2016 - il giorno dopo le elezioni presidenziali - aveva previsto che l'economia ""non si sarebbe mai ripresa"" dell'elezione di Trump. Lo riferisce sempre la Fox che deve aver avuto un accesso privilegiato alla lista di proscrizione. LEGGI L'ARTICOLO DI AFFARI E FINANZA DI REPUBBLICA CON LE PREVISIONI DI KRUGMAN Contrariamente a quanto riferito da Fox News - che ovviamente essendo la rete preferita e la principale fonte di informazione del presidente è rimasta a bocca asciutta - al secondo posto dell'ambitissimo - per ogni giornalista - podio dei media ""più bugiardi"" secondo Trump ed i suoi seguaci non c'è la Cnn, ma la Abc. In particolare viene citato il caso del reporter investigativo Brian Ross - sospeso per un mese dalla rete - per aver erroneamente affermato a mercati aperti che l'allora candidato repubblicano alla casa Bianca, aveva dato ordine a Michael Flynn, colui che poi sarebbe stato per soli 24 giorni il suo Consigliere per la Sicurezza Nazionale, di contattare i russi. In realtà l'incarico era stato dato da Trump in qualità di presidente eletto, vincitore del voto dell'8 novembre ma non ancora insediato nella pienezza dei poteri il 20 gennaio 2017. La Abc corresse la notizia - nel primo caso ci sarebbe stata la prova conclamata di un crimine, nel secondo no - 7 ore dopo averla data, con i mercati in tumulto. A seguire la Cnn per le notizie ""imprecise"" su WikiLeaks. Fuori dal podio in quarta posizione la rivista Time per ""aver riferito falsamente che Trump aveva rimosso un busto di Martin Luther King Jr. dalla Casa Bianca"". Solo quinto il Washington Post per aver ""riferito mentendo"" che un evento in Florida dove era presente Trump, era stato un flop mentre invece ""era pieno di gente. Le altre ""fake news"" secondo l'inquilino della Casa Bianca sono altre storie della Cnn, del New York Times e una da Newsweek."
"Åsne Seierstad: ""Vi racconto Breivik a sangue freddo""","Prima di scrivere ""Uno di noi. La storia di Anders Breivik e del massacro in Norvegia"" (Rizzoli), Åsne Seierstad ha provato a entrare in contatto con lui. Gli ha mandato una lettera nel carcere dove sta scontando la massima pena prevista dalla legge norvegese per aver compiuto quello che lui stesso ha definito ""l'attentato più sofisticato e spettacolare che ci sia stato in Europa dopo la seconda guerra mondiale"". La storia è nota: il 22 luglio del 2011, Breivik fa saltare in aria il quartiere governativo con un furgone pieno di esplosivo. Muoiono otto persone ma non l'allora primo ministro, che era l'obiettivo. Poi, armato e travestito da poliziotto raggiunge l'isola di Utoya, dove è in corso il raduno della Gioventù Laburista. Lì uccide sessantanove ragazzi. Quindi chiama la polizia: ""Buongiorno, il mio nome è comandante Anders Behring Breivik del movimento anticomunista norvegese"". Al processo rifiuterà di considerarsi colpevole: si è trattato, dirà, di un atto di difesa. Ha difeso il suo paese dall'invasione musulmana provando a sterminare la nuova generazione di ""multiculturalisti"", troppo morbidi verso l'Islam e le sue minacce. Quarantaseienne giornalista norvegese, Åsne Seierstad a quella lettera ricevette risposta soltanto un anno dopo. Non conteneva però una disponibilità vera e propria a collaborare. A sangue freddo, di Truman Capote, il faccia a faccia con il mostro, restava tra le letture del passato. Da lì un lavoro monumentale, la ricostruzione attraverso le testimonianze di decine e decine di persone, tra i superstiti, familiari, testimoni. Ne è venuta fuori una storia di sistematica esclusione, dalla famiglia, dal partito progressista, dalla comunità dei writers di cui cercò di fare parte. Åsne Seierstad cerca tracce di Breivik nel corpo della società, come se il ""comandante del movimento anticomunista norvegese"" fosse una bomba esplosa, e le schegge fossero conficcate in tutta la Norvegia. Quando ha deciso di provare a mettersi in contatto con lui? ""Ho aspettato le perizie psichiatriche. Prima volevo capire se si trattava di un pazzo o se poteva essere ritenuto responsabile di quella strage. Quando è arrivato il verdetto, ho deciso di scrivergli. Mi ha risposto soltanto un anno dopo, ma per lui io ero una rappresentante del nemico. Ha comunque voluto negoziare, voleva che scrivessimo un libro insieme, voleva usare il mio libro per lanciare un messaggio al mondo. Naturalmente mi sono rifiutata, e la corrispondenza non ha avuto molto seguito"". Quindi non l'ha più sentito, direttamente? ""In verità sì, non ha veramente smesso. L'ultima lettera l'ho ricevuta nel novembre scorso, cioè solo 7 mesi fa. Sono tre o quattro pagine dattiloscritte"". Cosa le scriveva? ""Lui scrive moltissimo, in generale. Anche prima della strage, il suo problema è sempre stato quello di non essere letto. Utoya è stato il lancio per il suo libro, l'unico modo per farsi leggere, e lui lo sapeva. Nelle lettere, così come nel suo manifesto, si preoccupa di portare avanti i suoi progetti politici. Ora gli interessa dare forma al Nordic Fascist Party, come lo chiama: dà indicazioni sulla struttura del partito, sui membri da nominare. Oppure indica i rimedi per difendere la razza norvegese minacciata dal mondo musulmano"". Quali sono? ""Per esempio costruire nuovi ospedali per permettere alle donne norvegesi di riprodursi e fare molti figli"". Nel libro parla delle tante lettere che riceveva. Molte ammiratrici, qualche seguace. E scrive che la corrispondenza, sia in entrata che in uscita veniva emendata di ogni contenuto politico. Come mai la lettera che ha inviato a lei non è stata censurata? ""Da questo punto di vista non ci sono limitazioni: ai giornalisti può mandare quel che vuole. Non ci sono filtri carcerari. Tanto sanno che il filtro lo applichiamo noi, che non pubblicheremmo mai una lettera intera di Breivik sul giornale"". Breivik le spedisce le lettere all'indirizzo del giornale? ""No, qui. A casa"". E come fa ad avere il suo indirizzo? ""Abbiamo abitato nella stessa via per tre anni, dal 2003 al 2006. Lui l'isolato dopo. Io non lo conoscevo, lui forse conosceva me. Comunque l'indirizzo gliel'ho lasciato la prima volta che gli ho scritto. Gli ho allegato la busta già affrancata con sopra scritto il mio recapito. È così che mi è arrivata la sua lettera: con la mia grafia scritta sulla busta. Quando l'ho vista nella buca e l'ho presa in mano, mi ha fatto un po' impressione"". Questo era prima che lei scrivesse il libro. Poi il libro è uscito. ""E lui si è rifatto vivo. Mi ha scritto per chiedermene una copia"". Le ha poi mandato una sua recensione? ""No. Ma non gli è piaciuto. Nessuno era più autorizzato a pronunciare il mio nome in sua presenza, ha detto"". Che poi, rovesciata, è la strategia che era stata usata contro lui: non usare mai il suo nome proprio, chiamarlo solo il Terrorista. È ancora così? ""Sì. È una specie di tabù"". In questo periodo, però, con la crisi siriana e l'esodo in massa anche in Norvegia, pare ritorni sulle bocche delle persone, nelle strade. ""È vero. Ma non si può dire che abbia dei seguaci. Non qui di certo. Potrebbe avere qualche emulo in Russia, oppure nell'Europa dell'est, dove l'esodo è più forte e dove non a caso crescono a dismisura i simpatizzanti della destra. In Norvegia, però, no. Nessun politico, su nessun giornale, ha mai messo in relazione il nome di Breivik con i musulmani che stanno chiedendo asilo da noi come dovunque in Europa. Lo stato, su questo, è compatto"". E però proprio lo stato è uscito sconfitto nell'ultimo processo, pochi giorni fa. Breivik si è lamentato per le condizioni della sua detenzione. E quello stato che proprio lui ha colpito al cuore, è risultato in difetto nei suoi confronti. Non le sembra una specie di boomerang della democrazia, il segno di un baco nel sistema? ""Ora si andrà in appello, non è ancora detto. C'è qualcosa di troppo, in questo verdetto, mi sembra. E infatti anche i famigliari delle vittime, che fino a oggi erano stati in silenzio, questa volta sono insorti. Vediamo, che succederà in appello, che cosa diranno le autorità carcerarie""."
"Agenda digitale, Piacentini: ''Ecco i nuovi talenti del nostro team''","ROMA - Hanno fatto le valigie e lasciato l'Italia, diretti a Londra, Berlino, New York e Silicon Valley. In ogni parte del mondo. E adesso stanno per tornare. Sono i nuovi membri del Team per la trasformazione digitale, selezionati da Diego Piacentini , neo commissario straordinario per l'attuazione dell'Agenda digitale. Un gruppo che sembra somigliare sempre più al suo comandante: che dopo tredici anni in Apple e sedici in Amazon ha scelto per due anni le mura di casa. E di lavorare pro bono a Roma, con una missione: ""Rendere i servizi pubblici per i cittadini accessibili nel modo più semplice possibile attraverso i dispositivi mobili"". Da qui la necessità di circondarsi di talenti. ""Senza una squadra competente ed entusiasta non si va molto lontano"", aveva d'altra parte spiegato Piacentini a settembre in un post su Medium. Ecco il nuovo gruppo di talenti che farà parte del nostro Team https://t.co/L3y4jAdmOw — Team Digitale (@teamdigitaleIT) 19 dicembre 2016 Il primo elenco di collaboratori è stato annunciato a fine novembre, oggi a quella lista si aggiungono altri nomi. C'è Gianluca Varisco , classe '88, un passato nelle comunità legate al mondo del software libero, da quattro anni in Germania nella sede di Rocket Internet, incubatore e acceleratore di startup. Il suo compito sarà di valutare e migliorare la cybersicurezza delle piattaforme e dei siti sotto il coordinamento di Piacentini e di altri dipartimenti della Pubblica amministrazione. Daniela Battisti , laurea in lettere classiche e dottorato negli Stati Uniti, si occuperà delle relazioni internazionali. Svizzera, Olanda e Inghilterra e Italia: sono i luoghi di lavoro di Mirko Calvaresi (new technical project manager). C'è Federico Feroldi (software architect) che ambisce a ""portare l'infrastruttura digitale italiana a essere un modello per la comunità europea e mondiale"". C'è Carlo Contavalli (software architect) da sei anni in California. Ci sono Matteo de Santi (prodotto e user experience e user interface - UX / UI), Alessandro Ercolani (metrics e analytics), Lorenzo Fabbri (content design) e Giuseppe Virgone (pagamenti digitali). L'INTERVISTA “Piacentini: Porterò l’Italia nella modernità” di Mario Calabresi Adesso, con loro, la rosa dei giocatori è quasi chiusa. Gli ultimi componenti del team verranno comunicati a gennaio. Il gruppo dovrà svolgere un compito cruciale: costruire il cuore del ''nuovo sistema operativo del Paese'' capace di risolvere i ""problemi del cittadino"", scrive Piacentini stesso in un nuovo post su Medium. Come il rinnovo del passaporto elettronico, con annesse pratiche burocratiche che - segnala Nicola Mastrippolito - sono ancora poco digitali e molto analogiche. O, ancora, la possibilità di essere contattati dalla pubblica amministrazione, anche sullo smartphone. ""Abbiamo deciso - motiva le proprie scelte il neo commissario - di seguire un consiglio di João Gilberto, uno dei maestri della bossa nova, che così parlava a un giovane Enrico Rava, durante i suoi anni a New York: “Suona solo le note necessarie. Le altre cerca di non suonarle”. Le nuove reclute, previa conferma della Corte dei Conti, saranno al lavoro dal prossimo gennaio. Nel frattempo è già a quota 270 firme una petizione lanciata su Change.org che chiede al neo presidente del Consiglio Paolo Gentiloni di ""confermare il team digitale di Piacentini"". Dato che dopo le dimissioni di Matteo Renzi, il Movimento 5 stelle ha chiesto lo smembramento del progetto che era stato voluto dal segretario del Pd. ""Riteniamo che un progetto di tale importanza per l'Italia non debba essere assoggettato ad alcuna forza politica"", si legge nel testo. ""Come imprenditori, investitori, startupper, docenti universitari, professionisti e semplici cittadini chiediamo dunque di proseguire questo importante processo. La sempre maggiore spinta verso la digitalizzazione della Pubblica amministrazione e delle imprese è un punto chiave ed inderogabile nella crescita economica per uscire rapidamente dalla crisi e per ritornare al passo con il contesto internazionale ""."
"Usa, spari nella movida ad Austin. Media: ""Morta una donna"". Almeno quattro i feriti","AUSTIN - Nelle prime ore del mattino, due sparatorie a pochi minuti di distanza l'una dall'altra hanno seminato morte e panico nella zona della movida di Austin, in Texas. La prima sparatoria è avvenuta all'esterno di un locale notturno sulla Sesta Strada, a est di Brazos Street, zona particolarmente battuta dalla movida cittadina. Una donna di circa 30 anni è stata uccisa, ferite altre tre donne e un uomo. A sparare sarebbero stati due diversi soggetti, il primo è riuscito a dileguarsi, il secondo è stato ferito e catturato. Dopo i primi spari, la polizia ha lanciato l'allarme via Twitter esortando i cittadini a stare lontani dal centro città. Active shooter incident downtown, multiple victims. Stay away from downtown. Media: Dont call for updates at this time, more to follow. PIO6 — Austin Police Dept (@Austin_Police) 31 luglio 2016 In un successivo tweet, il Dipartimento di polizia di Austin ha avvertito della seconda sparatoria, ma anche di una situazione ora sotto controllo. Update: separate shootings within the same area. Both scenes are secure at this time. PIO responding to identify staging area. — Austin Police Dept (@Austin_Police) 31 luglio 2016 Dopo il caos, il bilancio è stato confermato con una conferenza stampa via Periscope dal capo della polizia di Austin, Brian Manlay, che ha ricostruito l'accaduto e escluso che i due episodi siano collegati. La prima sparatoria ha avuto inizio alle 2.15 ora locale. Un uomo non identificato, di una ventina di anni e caratteri somatici ispanici, a seguito di una lite ha estratto la pistola e sparato sui passanti. La donna di circa 30 anni è morta sul colpo. Sette minuti più tardi, la seconda sparatoria, in un parcheggio. Dove un uomo armato di pistola dopo aver sparato è stato immobilizzato e disarmato da alcuni presenti. Ferito, è stato interrogato e trasportato in ospedale. L'inchiesta in corso punta a chiarire se i due abbiano sparato a caso o conoscessero le persone prese di mira. Statesman riporta la testimonianza di Sam Vedamanikam, 26 anni, che assieme ad alcuni amici aveva appena lasciato il dance club ""Barbarella"" e stava raggiungendo la sua auto quando ha sentito il rumore di quattro o cinque colpi di pistola in sequenza. ""In quel momento sulla Sesta Strada c'era una moltitudine di persone. Le ho viste urlare e buttarsi a terra""."
Giappone al voto: stravince la coalizione di Abe,"PECHINO - Il vento di Shinzo Abe soffia malgrado il tifone Lam che da giorni si abbatte sul Giappone: il premier vince la scommessa di aver sciolto anzitempo la camera bassa e le elezioni anticipate regalano al suo partito liberal-democratico, insieme all'alleato Komeito, la supermaggioranza che potrà permettergli di modificare la costituzione pacifista e difendere il Sol Levante dalla minaccia atomica di Kattivissimo Kim. ""Difenderemo il nostro popolo, proteggeremo il nostro felice stile di vita dando un futuro ai nostri figli e alla nazione"" ha detto il premier nell'ultimo comizio di sabato. E la gente, seppure andando a votare non proprio in massa, confermando il trend negativo d'affluenza degli ultimi anni, gli ha dato ancora fiducia: malgrado i risultati della sua ""Abenomics"", le riforme che dovevano rilanciare l'economia, non si vedano ancora, e la felicità del paese sia guastata dalle troppe morti per karoshi , il superlavoro. L'ultima volta che un tifone aveva imperversato sul voto, 1992, era andato alle urne il 10% in meno. Stavolta l'affluenza è stata del 53,7%, poco più del record negativo del 52,3% registrato nel 2014. Ma i numeri che adesso contano sono questi della Camera dei deputati dove gli uomini di Abe hanno confermato la maggioranza dei due terzi che servirà appunto anche a modificare la Carta. Dovrebbero essere 310 su 465 i seggi andati ai liberaldemocratici ed al piccolo partito di ispirazione buddhista alleato di Abe e una cinquantina a testa quelli assegnati al Partito costituzionale democratico di Yukio Edano, nato dallo scioglimento dei democratici, e al Partito della Speranza di Yuriko Koike, la governatrice di Tokyo svezzata proprio tra le fila della formazione del premier ma oggi sua acerrima nemica. Anche tanti ex democratici sono passati sotto le sue insegne, a testimoniare l'appiattimento delle posizioni che ha allontanato sempre più giapponesi dalle vicende della politica, più interessati alle vicende di corte riaccesesi in queste ore con l'annuncio della probabile abdicazione dell'imperatore Akihito a marzo. Ma Yuriko, ex nota e battagliera giornalista tv, ha preferito non scendere in lizza, mantenendo la poltrona a Tokyo, e svuotando quindi il suo nuovo partito del notevole appeal personale. A 63 anni, e al suo terzo mandato, Shinzo Abe si appresta così ad accogliere da vittorioso Donald Trump, il presidente Usa che la prossima settimana comincerà proprio dal Giappone la sua visita di 14 giorni in Asia, e toccherà anche la Corea del Sud minacciata da Kim Jong-un. Passato un tifone, eccone subito un altro."
"""Mi aspetto una rivolta nel partito democratico""","NEW YORK - Georges Ugueux è un fine osservatore della politica americana. Fondatore di una banca d'affari internazionale, è stato il numero 2 della Borsa di New York dal 1996 al 2003 e oggi cura rubriche su vari media. Da democratico, ha uno sguardo molto critico sulla campagna di Hillary Clinton. In passato ha già avuto a che fare con Donald Trump, ma, giura: ""Non farò mai affari con lui"", con un prossimo presidente che descrive come un ""immaturo narcisista"" e una persona ""incostante"". Possiamo parlare di una spaccatura tra l'America rurale e quella urbana? La parola di Trump ha attirato soprattutto le persone che vivono fuori dalle città. Per me la classica distinzione tra destra e sinistra è ormai superata e anche se i partiti politici continuano a basarsi su questo modello, dovranno ben presto iniziare a pensare che il divario fra questi due mondi è molto più profondo. Da un lato ci sono quelli che hanno sposato i principi della globalizzazione, l'innovazione tecnologica e i viaggi, mentre dall'altro ci sono persone per cui l'universo finisce dove arriva il campanile della chiesa del paese e martedì abbiamo scoperto che negli Stati Uniti sono molti di più di quanti pensassimo. Dopo la Brexit, il risultato delle elezioni americane dimostra ancora una volta che le vere differenze ideologiche non sono più le stesse di prima: è questo il principale messaggio politico delle presidenziali appena concluse. Come si può fare per riconciliare le persone con la globalizzazione? Bisogna parlare loro in un lingua che capiscono. Chi educa, i media, devono smetterla di parlare come Washington e devono iniziare a usare una lingua comune, quella della vita di tutti i giorni. La gente non è stupida, sa bene cos'è bene per i propri interessi e se le decisioni di politica internazionale fanno perdere loro soldi, è normale che le persone non votino seguendo i grandi principi geopolitici. Lei ha speso parole durissime nei confronti di Hillary Clinton. Perché? Non è riuscita a convincere perché aveva un grande problema di credibilità. Nel corso della campagna elettorale gli americani hanno scoperto tutti i compromessi a cui è scesa, accettando di venire meno a quelle regole e a quei principi che diceva di difendere! E poi non le perdono nemmeno il fatto di non aver parlato martedì sera. Quando hai migliaia di militanti che sono lì per te, devi almeno avere il coraggio di parlare loro perché possano iniziare a farsene una ragione per poi ricominciare a vivere. Lei era la sola a poterlo fare, ma è una vigliacca e perciò ha mandato avanti il suo direttore di campagna. E il problema della campagna vera e propria? È stata condotta in un modo pessimo e, soprattutto, si è focalizzata troppo sull'aspetto ""sesso"": c'erano troppe donne nel suo entourage, ha giocato troppe volte la carta dell'essere donna. Invece avrebbe dovuto chiedersi che cosa fare per attrarre gli uomini, perché era chiaro sin dall'inizio che l'elettorato femminile sarebbe stato dalla sua parte. Sanders avrebbe potuto battere Trump? No, era troppo vecchio e raccoglieva troppi pareri contrari. Invece qualcuno di più giovane avrebbe potuto fare meglio, ma lei ovviamente ha fatto in modo di avere campo libero... Adesso mi aspetto una rivolta in seno al partito democratico, soprattutto tra i giovani."
"Polonia: ""Pronte sanzioni Ue a Mosca"". Al via esercitazioni Nato nell'est Europa","BERLINO - Sale il tono dei moniti dell'Unione europea (Ue) di fronte all'escalation russa (tra la ricomparsa di Yanukovich e l'anticostituzionale dichiarazione unilaterale d'indipendenza dei filorussi di Crimea). Il premier polacco Donald Tusk ha annunciato che la Ue è pronta a far scattare sanzioni contro Mosca da lunedì prossimo, se dal Cremlino non verranno concrete proposte distensive. Al tempo stesso il presidente della Commissione europea, José Manuel Durao Barroso, ha annunciato che Bruxelles concederà all'Ucraina riduzioni doganali che le consentiranno un risparmio di circa 500 milioni di euro l'anno. Le sanzioni contro la Russia, decise dalla Ue, sono pronte a scattare da lunedì, ha detto il liberal Tusk, il quale tra poche ore (domani) avrà un vertice a Varsavia con la cancelliera federale Angela Merkel. L'incontro non si annuncia facile: i rapporti economici, politici e militari tra i due paesi sono ottimi e strettissimi, e i due leader s'intendono benissimo trattando in tedesco. Ma ieri Tusk ha duramente accusato la Germania per la sua alta dipendenza energetica dalle forniture di gas e petrolio russo. Tale realtà, egli ha detto, costituisce oggettivamente una minaccia e un colpo alla sovranità dell'intera Unione europea, trattandosi di una dipendenza della prima economia del continente. Varsavia ha contemporaneamente annunciato piani d'emergenza per ridurre la sua dipendenza energetica dalla Russia, a cominciare dalla detassazione delle ricerche di giacimenti di gas di scisto (shale gas) sul suo territorio. Nelle stesse ore, sullo sfondo del crescente allarme delle giovani democrazie centroeuropee e balcaniche (gli ex satelliti di Mosca) per la politica di Putin, sono cominciate le manovre militari Nato in Polonia, Romania, Bulgaria e nei paesi baltici. Programmate da tempo, sono comunque un chiaro segnale di rassicurazione ai membri orientali dell'Alleanza e di avvertimento al Cremlino. ""Sentitevi sicuri, Nato e Ue sono al vostro fianco"", ha detto il ministro degli Esteri tedesco, Frank-Walter Steinmeier, in visita nelle tre repubbliche baltiche. Alle manovre partecipano uno squadrone (12 aerei) di F-16 dell'Usaf arrivati nella base polacca di Lask, sei F-15 sempre americani schierati a Siauliai in Lituania, e jet F-16/blocco 52 polacchi, i più anziani aerei romeni (MiG 29 ammodernati), e gli aerei radar Boeing E-3A Awacs della Nato, partiti dalla loro base di Geilenkirchen in Germania. In volo sul territorio polacco e romeno possono vedere a lunga distanza ogni movimento di truppe, nel caso anche in profondità nel suolo ucraino. E' in azione anche un Awacs della Royal Air Force, che dispone di suoi contingenti nazionali di aerei-radar, aerei da trasporto strategico e satelliti da osservazione."
"Calcio donne, un'italiana a Berlino: Sara Gama si gioca la Champions","Sarà la sua prima finale di Champions League. Ma Sara Gama, terzino della nazionale e del Paris St. Germain, giovedì alle 18.00 contro il Francoforte, batterà anche un altro storico record. Contro le tedesche sarà anche la prima donna del calcio italiano ad arrivare nella finale della massima competizione europea. Tanto per contraddire la convinzione attribuita a Guido Ara, mediano degli inizi del '900 della Pro Vercelli, secondo il quale ""il calcio è una cosa da dividere fra maschietti"", lei i suoi compagni di squadra li ha salutati più di 16 anni fa in un Paese come l'Italia nel quale non esiste il professionismo femminile e le bambine - per competere - devono condividere il pallone con i compagni di gioco. ""Me la cavavo piuttosto bene con loro"", ricorda Sara quando mosse i primi passi a Trieste. E non è un caso se proprio dalla città giuliana è partita la prima donna che verrà ricordata nella storia del calcio femminile italiano e non solo. In questo angolo del Nord Est si è dato anche il primo calcio di avvio di una partita fra donne, era la stagione 1946-47. E 43 anni dopo nasceva Sara dall'unione di un ingegnere congolese e una triestina che si erano conosciuti all'università. Che il pallone piacesse al futuro terzino più delle bamboline s'intuì dalle frequentazioni della piccola: sempre a giocare con i compagnetti nelle partitelle che segnano l'infanzia. E per ricordare ad Ara che la realtà è in movimento, Gama tiene a precisare che ""il calcio è uno sport traumatico né più né meno di altre discipline. Da noi siamo all'antica non c'è ancora spazio per le sezioni femminili come in America e nell'Europa del Nord, dove persino le piccole hanno proprie squadre"". Ma tutto cambia anche se lentamente. Prendete il caso di Patrizia Panico capitana della nazionale: ""Dovevo andare a giocare negli Usa - ricorda -. Per l'esistenza del vincolo indissolubile delle giocatrici dilettanti, non potei svincolarmi dalla mia società. Questa chiese un premio per il mio cartellino agli americani che rifiutarono la proposta"". Ora le cose dopo questo caso sono un po' cambiate e le giocatrici dai 25 anni in poi sono svincolate. Ma il terzino italiano che spinge e domina nella sua fascia, vedendo da vicino i risultati dei settori professionistici europei non lesina incoraggiamenti per il nostro dilettantismo: ""C'è bisogno di progetti importanti nelle scuole e che i grandi club italiani aprano una propria sezione femminile, come in Francia e Germania. Solo così possiamo stare al passo coi tempi. E giovedì sera a Berlino si farà la storia, magari contro il Francoforte che proviene da tre finali vinte. Per Sara Gama che rientra da un'infiammazione al tendine di Achille, il destino è già segnato. Non ci si potrà dimenticare di lei tanto facilmente sfogliando l'Almanacco."
"Patrimoni mondiali a rischio, la mappa del Wwf","Se hai difficoltà a visualizzare il contenuto nel box qui sotto, clicca su questo link per scaricare la versione pdf del documento completo"
"Sudan, altre bombe, vittime civili e sfollati: c'è il Kordofan nel mirino di Bashir","ROMA - Si infiamma un nuovo conflitto in Sudan. E' lo Stato del Kordofan nel mirino del presidente Omar Hassan al-Bashir, sul quale - è bene sempre ricordarlo - pende una richiesta di arresto della Corte Penale Internazionale per genocidio e che, tra l'altro, ha annunciato di non volersi più candidare alla fine del suo terzo mandato, che scadrebbe nel 2020. Gli scontri si sono intensificati a seguito di una vasta offensiva lanciata all’inizio del mese di aprile. Secondo il ""Nuba Reports"", negli ultimi giorni si sono verificati i più violenti combattimenti dell'ultimo anno. I raid sudanesi hanno colpito diverse zone della regione controllate dai ribelli del Movimento di liberazione del popolo del Sudan del Nord. Il Kordofan - va detto - è una ex provincia del Sudan, ""appoggiata"" sul bordo settentrionale del Sud Sudan, che nel 1994 fu divisa in tre nuovi stati federali: Kordofan settentrionale, Kordofan meridionale e Kordofan occidentale. Il Sudan conferma i raid e annuncia successi militari. Khartoum ha annunciato di aver riconquistato sei aree nel Kordofan meridionale. Il portavoce dell'esercito, il maggiore Ahmed Khalifa al Shami, ha dichiarato che le forze armate sudanesi hanno occupato le cittadine di Mardis, Labu, Katn, Aqab, Karkakia e al Baira, strappandole ai ribelli dopo che questi ultimi ""avevano compiuto una serie di crimini tra cui rapimenti e furti"". Bashir per contrastare la ribellione ha deciso di utilizzare delle milizie, come già avvenuto in Darfur, e ha accusato il Sud Sudan di foraggiare i suoi avversari. Migliaia le vittime civili e gli sfollati . Il Sudan People Liberation movement del Nord ha opposto resistenza e la notte del 5 giugno dell'anno scorso le forze armate sudanesi hanno bloccato le strade principali di accesso e di uscita a Kadugli. Nelle prime ore della mattinata sono iniziati gli scontri tra SPLA-N e SAF e due giorni dopo sono iniziati i bombardamenti su aree densamente popolate da civili causando migliaia di vittime. Numerosi testimoni hanno raccontato che i militari di Khartoun, assieme alle milizie filo governative, hanno effettuato rastrellamenti casa per casa, sottoponendo tutti i residenti a controlli d'identità per verificarne l’etnia e l’appartenenza politica. La maggior parte delle persone controllate è stata portata via con la forza. Gli inizi del conflitto. Le prime avvisaglie di crisi in Kordofan risalgono al 5 giugno 2011. Da allora, in un susseguirsi di scontri e repressioni armate, sono state compiute gravi violazioni dei diritti umani tra cui sparizioni inspiegabili, attacchi contro la popolazione della regione, uccisioni extragiudiziali, arresti arbitrari, detenzioni illegali, saccheggi e distruzione di abitazioni civili. Tutte queste informazioni sono state raccolte in un dossier che ha destato l’attenzione dell’ Alto commissariato delle Nazioni Unite per i diritti umani che ha avviato un’indagine conoscitiva condotta da funzionari dell’ UNMIS , la missione Onu dispiegata in Sud Sudan. I sopralluoghi dell’Onu e le prove raccolte . Sono stati effettuati numerosi sopralluoghi dei funzionari delle Nazioni Unite, inviati nelle aree colpite, che hanno raccolto le testimonianze delle vittime e degli sfollati, delle autorità statali e locali e dei leader politici, religiosi e delle comunità rurali. Sono stati ascoltati i rappresentanti delle ong operanti nell’area e sentite anche alcune fonti giornalistiche. Un popolo di nomadi e agricoltori in balia di violenze inaudite. Il Kordofan meridionale è popolato da circa due milioni e mezzo di persone, suddivise in un centinaio di comunità etniche. La maggioranza della popolazione è rappresentato dai nomadi Misseriya, dagli arabi Hawazma e dai Nuba, etnia africana dedita all’agricoltura, residente in prevalenza nell'area di Kadugli, nei dintorni Monti Nuba. Proprio l'emarginazione della comunità nubiana, da parte del governo del Sudan, ha portato alcuni di loro a sostenere l’SPLA (Esercito popolare di liberazione sudanese) durante la guerra civile tra Nord e Sud tra l 1983 e il 2005. Gli accordi del CPA disattesi. Al termine del conflitto con la firma del Comprehensive Peace Agreement (CPA, appunto) nel 2005 tra il governo del Sudan (GoS) e il Movimento popolare di liberazione del Sudan (SPLM) fu stabilita la formazione di una ""Unità Integrata"" costituita in egual misura da personale SAF (l'esercito sudanese) e SPLA, che aveva il mandato di provvedere alla sicurezza del Paese durante il periodo transitorio fino alle elezioni, stabilite nel 2011 e svoltesi regolarmente con la vittoria del candidato del Nord, Ahmed Haroun. Accuse di brogli e irregolarità nel voto. Ancor prima dell'annuncio ufficiale del voto, il risultato è stato contestato dall’SPLM, che ha denunciato irregolarità, sostenendo che le elezioni erano state truccate. Non riconoscendo l’esito elettorale, il partito sud sudanese ha iniziato il boicottaggio della legislatura, che ha portato alla frattura definitiva con Khartoum. Un mese dopo il voto, il presidente Bashir ha ordinato al Consiglio congiunto di Difesa di decretare lo scioglimento dell’Unità Integrata del CPA nel Sud Kordofan a nello Stato del Nilo Blu."
"Berlusconi tenta l'ultima difesa: ""Ho sette nuove testimonianze per rivedere il processo"". E scrive ai senatori Pd e M5S","ROMA - Nella settimana decisiva per la sua decadenza da senatore e dopo l o scontro durissimo con il Colle, Silvio Berlusconi prova l'ultima, affannosa difesa. E in un'affollata conferenza stampa nella nuova sede di Forza Italia illustra le famose 'carte americane' che secondo lui dovrebbero cambiare la storia del processo Mediaset per cui è stato condannato in via definitiva a 4 anni per frode fiscale . I documenti consistono in un'intercettazione e un accertamento del fisco Usa sull'ex socio occulto Frank Agrama. La sintesi è che per molti anni sia Agrama che gli stessi manager del Biscione avrebbero gonfiato, a sua insaputa, i prezzi dei diritti cinetelevisivi. ""Contiamo di avere 12 testimonianze - spiega Berlusconi ai giornalisti - di cui più della metà, credo 7, completamente nuove"" per avanzare la richiesta di revisione del processo presso la Corte d'appello di Brescia. Tutti i mister del Presidente: Silvio remix. La lettera-appello a Pd e M5S. Berlusconi torna poi a lamentarsi per le ""violazioni di ogni principio legale"" che hanno permesso ""che sia stato fissato per mercoledì il voto in aula"" sulla sua decadenza. E legge il testo di una lettera-appello rivolta ai senatori del Pd e del M5S, chiedendo loro di rimandare il voto: ""Noi siamo avversari politici - è l'incipit - ma non deve venire meno il rispetto reciproco. Prima di prendere una decisione valutate attentamente le nuove prove, testimonianze e documenti che sono arrivati dopo la sentenza della Cassazione. Stiamo aspettando altre carte da Hong Kong, dalla Svizzera e dall'Irlanda che smontano completamente la tesi accusatoria costruita nei miei confronti"". Non scappo via dall'Italia. ""Non prevedo scappatoie straniere"", afferma poi il Cavaliere rispondendo a chi gli chiede se accetterebbe un passaporto diplomatico da Vladimir Putin per lasciare l'Italia. ""Nemmeno per sogno - replica - Non ho mai avuto proposte, né le ho cercate, da questo tipo né dalla Russia né dagli altri Paesi. Non cerchiamo scappatoie. Ho sempre dimostrato un grande amore per il mio Paese, ho qui tutto"". Nessun patto con Napolitano . Il Cavaliere assicura poi che non c'è stato nessun patto con il Capo dello Stato per ottenere un salvacondotto: ""Non solo non c'è stato nessun patto, soprattutto rispetto a un salvacondotto, ma non c'è stata contrattazione alcuna"". E a chi gli chiede se rivoterebbe Napolitano, risponde: ""Non faccio nessuna valutazione"". L'attacco ai giudici. Non poteva mancare un nuovo affondo contro la magistratura e, in particolare, contro i giudici di Magistratura democratica: ""Posso ben dire - afferma Berlusconi - che nessun giudice può cambiare sede, ruolo e fare carriera se non c'è un accordo con Magistratura Democratica"". Per il Cavaliere, ormai, ""la magistratura è un contropotere che va sopra il potere legislativo ed esecutivo"". E torna sulla necessità di una riforma della giustizia per garantire una piena democrazia: ""La revisione del sistema giudiziario è una necessità per garantire la libertà dei cittadini e la democrazia, che oggi è dimezzata"". Io, cittadino esemplare. Così si definisce il leader di Forza Italia chiudendo la conferenza stampa: ""Andrò fino in fondo con la revisione del processo e con il ricorso alla corte europea dei diritti dell'uomo: devo uscire da questo attacco per quello che sono, un cittadino esemplare che ha sempre pagato le tasse e ne ha pagate tante dando un contributo positivo ai suoi cittadini e al suo paese"". Zanda: confermato voto su decadenza il 27 . Durissime le reazioni, del Pd e anche del M5S . Intanto, il capogruppo del Pd a Palazzo Madama, Luigi Zanda, ha riferito che il presidente del Senato Pietro Grasso ha confermato il voto del senato sulla decadenza per dopodomani, mercoledì 27 novembre. Mentre manca l'intesa l'intesa sul calendario dei lavori per quanto riguarda la legge di Stabilità. Per mettere a punto il nuovo ordine dei lavori domani mattina sarà convocata una nuova conferenza dei capigruppo del Senato. Le due questioni - stabilità e decadenza - sono interconnesse: se non si trova l'accordo sulla stabilità il voto sulla decadenza potrebbe essere compromesso. E a chi gli chiede se Forza italia voterà contro la fiducia sulla legge di stabilità, Berlusconi risponde: ""Alle 19 abbiamo un incontro tra i gruppi parlamentari di Forza Italia per decidere che cosa fare"". ""E' golpe"". Questa mattina Berlusconi era tornato all'attacco dai microfoni di ""Prima di tutto"" su Radio 1 con un linguaggio durissimo. ""Io non vedo come si possa chiamare in modo diverso da colpo di Stato - ha detto il Cavaliere - quello che sta succedendo ad opera della sinistra in Parlamento. Partendo da una sentenza politica, che ho definito criminale, e che punta a sottrarre al centro-destra il leader capace di vincere le elezioni, spianando così la strada alla conquista definitiva del potere da parte loro. Quindi io credo che la realtà valga su tutto, prevalga su qualunque opinione ed espressione"". Il Pd: deriva eversiva . ""Oramai Berlusconi è andato oltre l'ammissibile: la sua è una deriva eversiva e costituisce un pericolo per le istituzioni"", ha commentato a caldo Danilo Leva, responsabile giustizia del Pd, che aggiunge: ""Ci rispecchiamo totalmente nelle parole del Capo dello stato, nel suo invito fermo e sicuro sulla necessità del rispetto della legalità da parte di ciascuno cittadino, quale bene supremo per la tenuta del nostro stato di diritto"". Critiche anche da Ncd. Alfano ha annunciato ieri che il suo partito non parteciperà il 27 alla manifestazione di Forza Italia davanti a Palazzo Grazioli contro la decadenza. E oggi Roberto Formigoni, senatore di Ncd, ha criticato le espressioni del Cavaliere che ""non sono condivisibili, solo comprensibili alla luce di una giustificata esasperazione di Berlusconi che si sente colpito da profonda ingiustizia e ha tutti i motivi per rivendicare la sua innocenza"". Il ministro dei Trasporti Maurizio Lupi , anche lui passato a Ncd, precisa: ""Noi siamo per la grazia, ma evidentemente certi toni, certi insulti dell'ultimo mese-mese e mezzo - e non è un caso che abbiamo fatto la nostra scelta - non aiutano""."
"David di Donatello, tutte le novità: nuova giuria e nasce il premio dello spettatore","Grandi novità ai David di Donatello , lo storico riconoscimento al cinema italiano che ogni anno premia film e interpreti dell'anno precedente. Nato nel 1956 il David è l'Oscar del cinema italiano e attualmente il presidente dell'Accademia che lo gestisce è Piera Detassis e dalla prossima edizione, che si svolgerà il 27 marzo, avrà una giuria tutta nuova. ""Il cambiamento nasce da un grande lavoro di razionalizzazione e da un'opera di rinnovamento complessa e impegnativa – ha spiegato Piera Detassis – questo è l'inizio di un processo che vuole riportare il David nel cuore pulsante, attivo, della filiera. Il David non deve e non vuole essere semplicemente un premio che si esaurisce in una serata ma – attraverso la Fondazione Accademia del Cinema Italiano, vero giacimento di talenti ed eccellenze – diventa strumento di formazione e volano di promozione per il cinema e per la nostra produzione. David, il premio del cinema che vota il cinema. Senza rinchiudersi ma guardando al futuro"". La giuria Azzerata la giuria precedente, immediatamente reintegrati i candidati e i vincitori delle passate edizioni, è stata costituita una giuria ex novo, formata da esponenti di chiara fama o di riconosciuta competenza nel campo della cultura del cinema e dell’audiovisivo in tutti i suoi ambiti, della distribuzione e dell’esercizio, dell’organizzazione e programmazione culturale, della critica e della comunicazione e infine da personalità di rilievo della società culturale italiana, tutti proposti e condivisi da Presidenza e Consiglio Direttivo. La giuria era composta da 2148 membri, mentre quella attuale sarà formata da 1559 membri, di cui 11 saranno i membri del Consiglio Direttivo. Modalità di voto Accogliendo i suggerimenti del mondo del cinema, degli addetti ai lavori e dell’intera filiera, si è deciso di differenziare il voto al fine di garantire maggior penetrazione e diversificazione, riequilibrando i pesi tra il voto del cinema candidato o candidabile e quello dei rappresentanti di Cultura e Società. La giuria formata da Candidati e Vincitori esprimerà l’80% circa dei voti, Cultura e Società il 20% circa. Concorrono ai Premi David 2019 tutti i film di finzione italiani e stranieri usciti in Italia nel periodo 1 gennaio 2018 – 31 dicembre 2018, nelle sale cinematografiche di almeno 5 città, con una tenitura minima di 7 giorni. Il voto avrà due turni: il primo vedrà protagonisti produttori, registi e sceneggiatori che con Consiglio Direttivo e Collegio dei Soci, votano per tutte le categorie. Gli altri appartenenti alla giuria Candidati e Vincitori votano per le categorie principali (Miglior film, Miglior regia, Miglior regista esordiente, Migliore attrice protagonista, Migliore attore protagonista, Miglior attrice non protagonista, Migliore attore non protagonista, Migliore film straniero, Miglior documentario) e per la propria categoria di appartenenza. I rappresentanti di Cultura e Società – destinata a valorizzare i protagonisti dell’intera filiera audiovisiva – votano per le categorie principali. Per ogni categoria i votanti dovranno esprimere obbligatoriamente tre preferenze. Al secondo turno di voto il Consiglio Direttivo e Collegio dei Soci, Candidati e Vincitori, Cultura e società voteranno per tutte le categorie candidate nelle cinquine (tranne film straniero, già designato al primo turno). Per ogni categoria si potrà esprimere una sola preferenza. Il David degli Spettatori Fra le più importanti novità dell'edizione 2019, il David dello Spettatore è un premio che intende manifestare l'attenzione e il ringraziamento dell’Accademia ai film e agli autori che hanno fortemente contribuito al successo industriale dell'intera filiera cinematografica. Il riconoscimento andrà al film, uscito entro il 31 dicembre, che avrà totalizzato il maggior numero di spettatori e presenze calcolate entro la fine di febbraio. I premi David al Miglior film straniero e al Miglior film della Comunità Europea si fondono in un unico premio, il David per il Miglior film straniero, che verrà votato già al primo turno per facilitare la presenza del cast alla cerimonia. Il premio David Giovani, destinato al miglior film italiano scelto e votato da una giuria nazionale di 3.000 studenti degli ultimi due anni delle scuole secondarie di II grado, vede quest’anno una significativa evoluzione. Per la prima volta, i film in concorso verranno infatti visionati non solo nelle sale ma anche tramite una piattaforma David di Donatello dedicata alle scuole partecipanti. La selezione – arricchita nel numero di proposte, 30 film per l’edizione 2019 a coprire la produzione dell’intero anno solare 2018 – è stabilita da Agiscuola con la presidente Luciana Della Fornace in sinergia con Presidenza e Consiglio Direttivo dell’Accademia del Cinema Italiano. La votazione finale avverrà per via telematica."
Gianni Letta chiede un'intesa al Pd per alleggerire il codice antimafia,"ROMA - Forza Italia, addirittura con Gianni Letta, cerca di cambiare il codice Antimafia. L'esplicita richiesta arriva al Pd che però, con Zanda e Finocchiaro, ribadisce che si tratta di ""un provvedimento strategico"", a cui il governo annette una decisiva ""importanza"", al punto di aver perfino pensato, col premier Gentiloni nell'ultimo consiglio dei ministri, di ricorrere al voto di fiducia. A preoccupare Forza Italia che ieri, con Letta e Paolo Romani, ha chiesto al presidente dei senatori Luigi Zanda di fermare il dibattito parlamentare, rinviare tutto alla prossima settimana, e modificare il testo, è una specifica previsione del codice, la possibilità di applicare anche ai reati di corruzione le misure di prevenzione personali e patrimoniali. Nella lista dei reati c'è anche la corruzione in atti giudiziari, per cui è imputato a Milano, nel processo Ruby ter, il leader di Forza Italia Silvio Berlusconi. Ieri, quello di palazzo Madama, pareva proprio un pomeriggio tranquillo, anche in vista dell'interruzione dei lavori per i ballottaggi. Tra i provvedimenti da discutere anche il codice Antimafia, un testo di iniziativa popolare, che Repubblica ha inserito tra i ddl strategici da approvare. Niente pubblico in aula. In apparenza non ha stupito più di tanto la doppia votazione - bocciata sia la richiesta di sospensiva che le pregiudiziali di costituzionalità - su esplicita richiesta di Forza Italia, dopo gli interventi di Giacomo Caliendo, Francesco Nitto Palma e il verdiniano Ciro Falanga. Poi ecco il rinvio della discussione generale e del provvedimento a martedì prossimo, prima chiesta dal capogruppo Pd Luigi Zanda e poi fatta propria dal parigrado forzista Paolo Romani. Ma nel dibattito colpiscono le dichiarazioni molto ferme prima di Zanda e poi di Anna Finocchiaro, il ministro Pd ai Rapporti con il Parlamento. Dice Zanda: ""Questo è un provvedimento strategico per noi, nel senso che lo abbiamo promosso e sostenuto alla Camera e al Senato e vogliamo che venga approvato in questa legislatura"". Altrettanto netta Finocchiaro, contro Caliendo e Palma che ipotizzano dei vulnus costituzionali: ""Il governo annette importanza a uno strumento forte che segna una svolta importante nell'ordinamento nel contrasto alla mafia e a fenomeni gravissimi di corruzione"". Messaggi molto chiari rivolti a Forza Italia che, appena a 24 ore dal voto favorevole alla mozione dem sul caso Consip, va quasi all'incasso e tenta l'ultima carta contro il codice Antimafia, su cui ha già giocato le sue chance in commissione Giustizia. Questa volta non è solo Romani a chiedere un colloquio a Zanda, ma anche Letta, protagonista di tante battaglie per Berlusconi. L'incontro è breve, la richiesta esplicita: fermare la macchina del voto sul codice, discutere di nuovo nel merito, riaprire la possibilità di presentare emendamenti. Soprattutto sul punto caldo dell'estensione delle misure ai corrotti. I termini sono scaduti, sul tavolo ci sono già 80 richieste di modifica, ma sia i due relatori - Beppe Lumia e Giorgio Pagliari - che il governo avrebbero la possibilità di presentarne altri. La risposta del Pd non lascia margini di trattativa sul punto, perché proprio quel capitolo della legge è qualificante. I dem non chiudono a un rinvio, ininfluente perché ieri ci sarebbe stata solo la discussione generale per una manciata di ore. In aula è il verdiniano Falanga a spiegare, dal suo punto di vista, il vero vulnus della legge. ""Faccio un esempio banale, per un peculato d'uso, cioè se un amministratore usa impropriamente la macchina, può essere applicata la misura di prevenzione, cioè si deve ritirare la sera entro una certa ora e si possono confiscare i beni"". Chiosa Falanga, il cui gruppo, Ala, quello di Verdini, ovviamente voterà contro il Codice: ""Questo è un prodotto che offende tutti gli operatori del diritto"". Sicuramente il Codice riguarda reati - dalla corruzione all'induzione alla concussione - che magari potrebbero riguardare l'ambiente di Forza Italia. Da qui il disperato tentativo di rinviarlo. E forse di bloccarlo."
"Finanziamento pubblico ai partiti, sale soglia detrazioni. 26% fino a 70mila euro","ROMA - Chi donerà soldi ai partiti godrà di detrazioni al 37% tra i 30 euro e i 20 mila euro, al 26% tra i 20 mila e i 70 mila euro. E' l'accordo nella maggioranza per sbloccare lo stallo sulla modifica all'art. 9 del ddl del governo sull'abolizione del finanziamento pubblico ai partiti. Viene abbassata la percentuale sulle cifre più basse (era il 52%) e innalzata la soglia massima delle detrazioni. Via libera al tetto per le donazioni. La settimana scorsa Pd e Pdl avevano trovato l'intesa sulle donazioni dei privati, introducendo un tetto massimo di 300mila euro da applicarsi in maniera progressiva, dall’entrata in vigore della legge e fino al 2017. Come si ricorderà, alla Camera, la discussione sul ddl era degenerata in bagarre, dopo l'intervento del deputato grillino Riccardo Fraccaro che aveva definito i colleghi degli altri partiti ""ladri"". L'emendamento in questione è stato appena approvato dall'Aula della Camera. Il limite scende a 200mila euro per soggetti diversi da persone fisiche. Dal voto si sono astenuti i deputati di Sel e Lega, mentre il M5S ha votato no. Chi ""sfora"" i limiti previsti non potrà corrispondere altre donazioni negli anni successivi fino al raggiungimento del limite previsto per altrettanti anni. In base ad un altro emendamento della commissione, le commissioni per donazioni effettuate con carte di credito o bancomat non potranno superare lo 0,15% dell'importo. Cosa cambia sulle aliquote. Nel dettaglio l'abbassamento delle aliquote è giustificato da problemi di copertura economica. Il testo del governo prevedeva che per le erogazioni liberali dei privati ai partiti ci fosse una detrazione sull'imposta lorda del 52% per importi compresi tra 50 e 5.000 euro anni, del 26% tra i 5.001 e i 20.000 euro annui. Dopo una lunga discussione nella maggioranza e, riferiscono, qualche tensione, è stato invece oggi dato il via libera a un emendamento che rivede percentuali e soglie. La nuova formulazione dell'articolo 9 del ddl sul finanziamento ai partiti, prevede infatti un primo scaglione di detrazioni del 37% tra i 30 euro e i 20 mila euro: scende così la percentuale (che era al 52%) per le donazioni di valore più basso, ma sale per le erogazioni tra i 5 mila e i 20 mila euro (passa dal 26% al 37%). Ma viene anche introdotto un secondo scaglione di detrazioni del 26% per le donazioni tra i 20 mila e i 70 mila euro (in mattinata era emersa un'intesa sulla soglia massima a 50 mila euro, che è stata dunque ancora innalzata). Dopo il via libera del comitato dei nove della commissione Affari costituzionali della Camera, l'emendamento (il 9.410 a firma del deputato di Sel Boccadutri) è al vaglio della commissione Bilancio per le coperture. Viene invece abrogata la disposizione per cui, a decorrere dall'anno 2014, oltre alle erogazioni liberali in denaro effettuate si sarebbero potute detrarre anche le ""quote associative versate"" per l'iscrizione a un partito. L'abbassamento delle aliquote per le detrazioni fiscali avrà riverberi anche sulle risorse per finanziare la cassa integrazione per i dipendenti dei partiti: invece di 15 milioni saranno destinati 9 milioni dai risparmi derivanti dall'abolizione del finanziamento pubblico diretto. Via libera al tetto per le donazioni. Via libera dell'Aula della Camera al tetto per le donazioni dei privati e delle società ai partiti. E' stato approvato l'emendamento della commissione che pone in 300mila euro all'anno il limite di donazioni da parte dei privati, che scendono a 200mila per soggetti diversi da persone fisiche. Donazioni via sms. La ""necessità"" aguzza l'ingegno. E così un altro emendamento dei relatori depositato alla Camera introduce le donazioni via sms. Il testo, che inserisce un articolo aggiuntivo al ddl sui partiti, prevede ""la raccolta di fondi per campagne che promuovano la partecipazione alla vita politica sia attraverso sms o altre applicazioni da telefoni mobili, sia dale utenze di telefonia fissa attraverso una chiamata in fonia"". Ci sarà ""un apposito codice di autoregolamentazione"" tra i gestori telefonici."
Mini liste e niente preferenze: ecco la proposta Renzi-Berlusconi,"ROMA — Proporzionale, liste corte e bloccate, premio di maggioranza e soglie di sbarramento. Il modello di legge elettorale al centro dell’intesa fra Matteo Renzi e Silvio Berlusconi è “un’evoluzione” del sistema spagnolo, una delle tre proposte avanzate dal segretario del Pd. Il modello è proporzionale e i seggi verrebbero assegnati in un turno unico e in base ai voti conquistati in un collegio unico nazionale. Dopo che si stabilirà il numero di eletti per ogni lista si sceglieranno in maniera decrescente i candidati con i migliori risultati nelle oltre cento circoscrizioni. Gli elettori infatti, dovrebbero essere divisi in circoscrizioni elettorali provinciali, dunque senza un ridisegno della mappa elettorale, e al momento di entrare in cabina si troverebbero di fronte liste di candidati molte corte: il numero degli aspiranti onorevoli non dovrebbe superare il numero dei possibili eletti e quindi le liste dovrebbero contenere solo sei nomi. La lista sarebbe bloccata e non ci sarebbe la possibilità di esprimere una preferenza. Ma i pochi nomi, come richiesto dalla Consulta, dovrebbero permettere agli elettori di conoscere e giudicare i candidati. Questo meccanismo dovrebbe superare l’altra obiezione della Corte costituzionale che ha dichiarato incostituzionali le liste bloccate lunghe del Porcellum. Il Nuovo centrodestra e una parte del Pd insiste però per un utilizzo delle preferenze. Dunque non ci dovrebbe essere una ripartizione dei seggi a livello di circoscrizione - che penalizza le formazioni minori - come avviene in Spagna. È evidente che a questo punto diventa dirimente, ed è infatti oggetto di trattativa, la sorte dei resti dei voti necessari per eleggere un deputato. Recuperati nel collegio unico nazionale potrebbero essere un piccolo vantaggio per i partiti più piccoli. Ma contro le piccole aggregazioni sarebbero state pensate le due soglie di sbarramento: il 5 per cento per i partiti che si presentano in una coalizione, l’8 per chi decide di correre da solo. Ma anche questo è oggetto di trattativa e alla fine è possibile che la soglia per chi si coalizzi scenda al 4 per cento. Infine c’è il premio di maggioranza per assicurare la governabilità. L’obiettivo è quello di assegnare il 15 per cento di seggi, 92 deputati, a chi supera il 35 per cento dei voti. Questo porterebbe il numero dei seggi al 50 per cento. Ma si discute anche su questo aspetto e si parla di una soglia da superare al 40 per cento. Che ovviamente garantirebbe ai vincitori il 55 per cento dei deputati. E si parla anche di ottenere lo stesso risultato alzando il premio dal 15 per cento al 20 per cento. Tutte soluzioni che risponderebbero alla seconda grande obiezione mossa al Porcellum dalla Corte costituzionale: la mancanza di una soglia di voti oltre la quale scatta il premio di maggioranza. Nel caso in cui alcun partito o coalizione superi il 35, o il 40, per cento. In quel caso tutti i seggi verrebbero divisi in maniera proporzionale fra tutti i partiti o coalizioni che supereranno le soglie di sbarramento."
"La ""Perugia-Assisi"", Il messaggio del Nobel 2017: ""La pace è responsabilità di tutti, tutto cambia quando la gente si mobilita""","ROMA - L’appuntamento della Marcia per la Pace serve a Susi Snyder per ribadirlo con forza: “Non c’è niente che impedisca anche ora all’Italia di aderire al Trattato di Proibizione delle armi nucleari , proprio in considerazione del fatto che ospita testate nucleari statunitensi sul suo territorio”. Una delle fondatrici della Campagna internazionale premio Nobel per la pace 2017, la Snyder ha partecipato alla Perugia-Assisi anche per sollecitare un nuovo impegno del governo, coerente con il sostegno passato del Movimento 5 Stelle, e ricordando che l’anno scorso anche il Parlamento ha fatto la sua parte, con oltre 240 firme tra Camera e Senato a sostegno dell’Appello parlamentare di Ican. Come valuta la forza della società civile nei paesi occidentali? La mobilitazione dei cittadini può fare la differenza, anche in temi di politica internazionale? “Quando abbiamo visto dei veri cambi epocali nella politica (internazionale o nazionale) è stato per l’apporto diretto e positivo delle persone. E le persone non agiscono ‘da sole’, ma coordinate in quella che si chiama società civile. Solo con questo tipo di pressione la politica si muove nelle giuste direzioni”. Che cosa pensa della situazione italiana? Secondo la sua percezione, si tratta di giochi politici o andiamo verso un nuovo fascismo? E questa tendenza può essere fermata? “C’è uno spostamento verso politiche meno solidaristiche e con maggiore chiusura anche in molti altri Paesi. Ma sebbene i posizionamenti politici agiscano come un pendolo (e ora sicuramente c’è una fase più conservatrice) ciò non significa che per forza occorra ritornare a situazioni negative precedenti. Stiamo meglio di 75 anni fa, grazie fra l’altro al lavoro quotidiano della società civile e delle tendenze di lungo periodo anche nelle istituzioni internazionali. Quando stiamo andando nella “giusta direzione” bisogna costruire (e lo abbiamo fatto) norme e situazioni culturali che poi possano prevenire o quantomeno rallentare il percorso opposto, affinché non sia così negativo”. Dov’è più forte nel mondo il movimento per la pace, e perché? “Una domanda a cui è proprio impossibile rispondere, perché in ogni luogo ciascuna azione per la pace porta un risultato positivo. Anche se isolata, anche se magari in questo momento nascosta. Per cui tutto contribuisce ad un movimento positivo verso la costruzione della Pace”. Quest’anno il Nobel per la pace è stato assegnato a due individui che non erano funzionari di Stato né rappresntanti di Ong. Che cosa significa? Secondo lei, gli Stati sono ancora in grado di ottenere risultati verso la pace, hanno bisogno dell’aiuto della società civile? E se la società civile ha obiettivi diversi? “A Ican siamo davvero contenti di questa assegnazione! L’anno scorso il comitato del Nobel ha mostrato quanto contano i Movimenti e le organizzazioni della società civile. Quest’anno invece hanno fatto capire che anche l’azione individuale è fondamentale. La Pace è una responsabilità di tutti”. Come descriverebbe la strada fatta dai movimenti fino a ora? C’è una convergenza di temi diversi, da Seattle, a Hong Kong, ad Assisi? “Tutte le diverse parti dei movimenti sociali devono convergere verso un miglioramento complessivo del sistema. Nessuno può sapere in anticipo quale sarà l’azione che porterà ad un vero cambiamento: per cui dobbiamo essere pronti e presenti dappertutto. Dalle azioni di campagna e mobilitazioni all’impegno quando si scelgono i governanti”. Che cosa suggerirebbe al movimento pacifista italiano? Quale può essere il prossimo fronte? “Il successo di Ican nell’ottenere un Trattato di proibizione delle armi nucleari ha mostrato come le organizzazioni della società civile possono davvero essere efficaci anche nel produrre cambiamento a livello istituzionale. Il mio suggerimento è: continuate su questa strada e agite non solo nella società ma anche nelle istituzioni. Mettendo insieme le proposte dei movimenti si può ottenere un’ottima Agenda di governo. E, diversamente dagli esecutivi che quando negoziano devono scendere a compromessi, noi non dobbiamo abbassare il livello dei nostri principi e delle nostre richieste”. Qual è la responsabilità dei mezzi di comunicazione che riferiscono su questi temi? “Quella di fare il proprio lavoro al meglio: raccontate la storia! Fate domande e spiegate alle persone quello che succede. Le persone non possono responsabilizzarsi e fare le proprie scelte positive e consapevoli se non sono informate”."
"Ruben Neugebauer di SeaWatch: ""Diciamo no alla polizia sulle nostre barche""","BERLINO - Ruben Neugebauer è il portavoce di SeaWatch, l'Ong berlinese nata nel 2015, dopo il vuoto lasciato nel Mediterraneo dalla frettolosa archiviazione di ""Mare nostrum"". Per chi, come lui, è impegnato a salvare vite in mare perché ci crede, le insinuazioni di Zuccaro e Frontex sono ""folli"". È vero che le Ong incoraggiano gli sbarchi e gli scafisti, come sostiene il procuratore Zuccaro? ""È una totale scemenza. Mi sorprende molto che un magistrato possa avanzare tesi folli senza uno straccio di prova. Soprattutto, senza chiedere chiarimenti a noi o al ministero delle Finanze tedesco. Vorrei precisare che né Zuccaro, né Frontex hanno mai chiesto al ministero chi sono i nostri finanziatori. Siamo totalmente trasparenti: abbiamo circa 12mila finanziatori che ci aiutano con 100 euro in media"". Quindi Zuccaro muove accuse false? ""È un magistrato che si è dimenticato come funziona la divisione dei poteri e fa politica. Non ha alcuna prova contro di noi e siamo sereni che non le troverà mai. Ci aspettiamo le sue scuse"". Ieri ha chiesto che imbarchiate polizia giudiziaria sulle vostre navi. ""La polizia italiana non è un osservatore neutrale come lo siamo noi, è una differenza fondamentale. Vorrei ricordare a Zuccaro che le nostre sono navi private che svolgono una missione umanitaria. Perché il procuratore non ammette che le nostre navi sono costrette a intervenire perché non ce ne sono abbastanza di Frontex o della Ue? Vorrei anche ricordare che noi non portiamo i migranti in Italia. Li affidiamo a Ong come Save the Children o alla Guardia costiera italiana, con la quale, peraltro, la collaborazione è perfetta. Invece siamo molto preoccupati per l'atteggiamento della Ue"". In che senso? ""C'è stato un cambiamento grave nelle loro comportamento, nel fine settimana di Pasqua. Quando è emerso che 8.500 migranti si trovavano in una situazione drammatica al largo della costa libica, Frontex e la missione ""Sophia"" si sono ritirate e hanno lasciato l'onere dei salvataggi ad altri. Sembrava volessero far affogare i migranti per creare un deterrente"". È un'accusa grave. Su quali basi si fonda? ""In quelle ore drammatiche Frontex e Sophia hanno mandato ciascuno una nave sola. Non credo non avessero visto nei giorni precedenti il meteo che era buono e faceva presagire un fine settimana di sbarchi. I salvataggi sono ricaduti su di noi delle Ong, su alcune navi commerciali e le navi militari italiane. Abbiamo anche filmato tutta la dinamica da un aereo, il mayday è risuonato a vuoto per ore. Il vero scandalo è questo"". E vede un collegamento col fatto che ora si accusino le Ong di aiutare gli scafisti? ""Se si è deciso di creare un deterrente, anche noi siamo un problema. Noi ci chiamiamo non a caso Seawatch e non Searescue, ""osservatori"" e non ""soccorritori"". Non accettiamo che la gente affoghi nel Mediterraneo, la nostra missione è questa""."
Apple dimezza la produzione di iPhone 5C. Il 5S vende il doppio rispetto al modello base,"L'ALLUMINIO sembra vincere sul policarbonato in casa Apple. L'azienda di Cupertino avrebbe dimezzato la produzione del nuovo iPhone 5C, quello più economico (anche se in realtà l'azienda sottolinea di non avere in catalogo smartphone ""low cost""), con la scocca colorata in plastica. I magazzini sarebbero già riforniti a causa dell'andamento delle vendite, secondo il sito Ctechcn, già noto per altri 'scoop' su Cupertino. Secondo Ctechn, Apple avrebbe tagliato la produzione del 5C da 300mila a 150mila unità al giorno. Se confermata, la notizia sarebbe in linea con un rapporto secondo cui le vendite del 5S, con riconoscimento di impronte, sarebbero più del doppio del 5C. Il sito cita ""fonti interne"" e afferma che Cupertino - che per ora non ha rilasciato commenti - avrebbe già disposto il rallentamento della produzione. L'iPhone 5C insieme al modello 5S debutterà sul mercato italiano il 25 ottobre. Era stato sempre Ctechcn a pubblicare sul web diversi giorni prima del lancio ufficiale alcune foto del melafonino di nuova generazione. L'indiscrezione è in linea con un rapporto di Consumer Intelligence Research Partners, citato da AllThingsD, secondo il quale il modello 5S rappresenta per ora oltre la metà delle vendite di iPhone dal lancio dei nuovi 'melafonini' (64%). A seguire il 5C con il 27% e poi ancora il 4S col 9%."
"L'ex sacerdote: ""Anch'io ero stanco di mentire. Hanno cercato di curarmi, poi sono stato messo alla porta""","ORMAI è un ""ex"". Racconta con distacco. O almeno ci prova. Poi però aggiunge una riflessione che non ti aspetti: ""Eh sì, forse è stato lui a licenziarmi. O qualcuno del suo ufficio"". Parla di Monsignor Krzystof Charamasa , il gay del Sant'Uffizio che ha fatto coming out provocando l'ira del Vaticano. Don Mario Bonfante, 44 anni, non è più un prete cattolico dall'ottobre di tre anni fa. Quando parla del ""licenziamento"" si riferisce alla decisione della Curia romana di aprire un processo canonico contestandogli un atteggiamento verso la sessualità non consono alla dottrina. Don Bonfante, come le hanno detto che la sua omosessualità non era gradita? ""Mi ha convocato il vescovo. Ero viceparroco in Sardegna, a Guspini. Ha cominciato a fare allusioni, giri di parole. L'ho interrotto. Gli ho detto: 'Eccellenza mi volete allontare per la mia omosessualità?'. Mi ha risposto che sì, non era opportuna. Ho replicato che il suo predecessore, il vescovo che mi aveva ordinato sacerdote, era perfettamente a conoscenza del fatto che sono un omosessuale. Non è servito. Nonostante le proteste dei parrocchiani sono stato allontanato. Voleva mandarmi in terapia"". Esiste una terapia per l'omosessualità? ""La chiamo io terapia. Esiste un convento nel Nord Italia dove vengono mandati a riflettere i sacerdoti che manifestano tendenze sessuali non consone. Un luogo dove ti aiutano a ritrovare la retta via. Mi sono rifiutato di andarci"". Monsignor Charamsa: ''Chiedo perdono agli omossesuali per i ritardi della Chiesa''. Che cosa ha fatto senza parrocchia? ""Sono tornato nella mia Lombardia. Il vescovo di Milano era Dionigi Tettamanzi. Ho ottenuto un accordo tra la diocesi sarda e quella milanese, un accordo che si rinnovava ogni anno, una specie di co. co. pro. Sono stato sacerdote a Milano fino a quando, con l'arrivo di Angelo Scola, è stato deciso di interrompere il contratto. Intanto dal Vaticano hanno scelto di aprire il processo canonico per spretarmi"". Negli anni di sacerdozio lei ha mai dato scandalo ostentando la sua omosessualità? ""Non la nascondevo e non la sbandieravo"". Come ha potuto predicare una dottrina contraria al suo comportamento personale? ""Non ho mai tenuto omelie contro l'omosessualità, contro i separati, contro la comunione ai risposati. Sono tutti argomenti su cui nella Chiesa c'è discussione, non ci sono nel Vangelo indicazioni vincolanti"". Quando ha deciso di uscire? ""Sono tornato in Sardegna dove risiedeva il mio vescovo. Mi ha detto che nei documenti arrivati dal Vaticano c'erano riferimenti a miei comportamenti sessuali che avevano dato scandalo. Ho chiesto di sapere quali. Ho appreso così che mi accusavano di aver avuto una relazione con una giovane parrocchiana. Mi sono permesso di sorridere. Un omosessuale che ha rapporti con donne, mi è sembrato troppo. Ho deciso di uscire da quella tomba"". Monsignor Charamsa: ''Denuncio la paranoica omofobia dei nostri ambienti''. Perché la chiama ""tomba""? È pur sempre la Chiesa... ""Perché è stata trasformata in una tomba dalle gerarchie. E non è facile uscirne. Nel 2012, a 41 anni, io ho avuto l'opportunità di ricostruirmi una vita, sono un libero professionista, guadagno il necessario. Ma sa quanti sacerdoti di 50-60 anni vivono con angoscia, nel terrore che la scoperta della loro omosessualità li rovini, li privi dello stipendio mensile, li lasci senza un mezzo di sostentamento? E allora vivono storie clandestine, si incontrano in saune di periferia. È questa la pienezza di vita che predichiamo?"". Dunque meglio uscire dalla tomba? ""Quest'estate ero a Londra dove mi hanno chiesto di predicare in occasione del raduno della chiesa cui ho aderito, la Metropolitan Community Church di Los Angeles, fondata nel 1968 da un ex pastore pentecostale, cacciato dalla sua chiesa perché omosessuale. Ho predicato sul passo della risurrezione di Lazzaro. Anche Lazzaro è risorto a nuova vita. E sa come è scritto nel Vangelo in inglese? 'Come out'"". Dunque monsignor Charamsa è uscito dalla tomba? ""Anche lui. E questo mi fa felice "". Anche se potrebbe essere stato tra coloro che hanno istruito il processo contro di lei? ""A maggior ragione. Vede, spesso siamo i più accaniti censori dei comportamenti degli altri che ci ricordano le nostre contraddizioni ""."
"Vaticano contro Trump: ""Agire per far cambiare le sue politiche""","ROMA - Dopo le critiche che il Papa aveva rivolto a Trump già in campagna elettorale, il Vaticano chiama ora la mobilitazione contro le politiche del presidente Usa. Lo fa con una dichiarazione del cardinale Peter Turkson, presidente del nuovo dicastero per lo Sviluppo umano integrale. Riferendosi al bando contro le immigrazioni, il presule ricorda con soddisfazione il ricorso approvato dal giudice delle Hawaii che ha bloccato il provvedimento. E aggiunge: ""È un segno che ci può essere un'altra voce e si spera che tramite i mezzi politici mano a mano Trump stesso cominci a ripensare alcune sue decisioni"". Le dichiarazioni di Turkson sono arrivate a margine di un incontro sui 50 anni dall'enciclica di Paolo VI Populorum progressio , uno dei punti di riferimento del magistero sociale della Chiesa. E il cardinale africano, chiamato da Francesco al ruolo di coordinamento dei precedenti organismi che si occupavano di giustizia e pace, carità, migranti e sanità, non ha nascosto la sua ""preoccupazione"" per la linea seguita dagli Stati Uniti. Le scelte del presidente in materia di migrazioni o clima, ha detto, sono ""una sfida, una cosa che preoccupa"". Parlando dell'ambiente Turkson ha definito ""interessante"" che"" mentre Trump si sta muovendo nella direzione opposta, un'altra grande potenza nel mondo come la Cina stia manifestando segni diversi"". E sugli armamenti ha sottolineato che ""col nuovo budget si parla di sette miliardi di dollari per modernizzare gli armamenti dell'America"" e ""questi sette miliardi devono venire da qualche altra parte, quindi si taglia l'assistenza allo sviluppo"". Ma ""per fortuna"", ha aggiunto il cardinale, ""anche negli Stati Uniti ci sono alcune voci che dissentono, voci contrarie, anche in disaccordo esplicito contro le posizioni di Trump"". ""Non do giudizi sulle persone ma voglio solo capire quali sono le sofferenze che il loro modo di procedere causa ai poveri e agli esclusi"", aveva detto il Papa intervistato da Eugenio Scalfari dopo che le sue parole a bordo del volo di ritorno dal suo viaggio negli Stati Uniti e in Messico avevano segnato un solco: ""Una persona che pensa solo a fare muri non è cristiana"", aveva sentenziato il pontefice. Papa risponde a Trump: ''Non è da cristiani fare muri''. Nel novembre scorso, subito dopo l'elezione del tycoon, Bergoglio aveva rivolto un videomessaggio ai vescovi Usa : ""La nostra grande sfida - ha ricordato - è creare una cultura dell'incontro, che incoraggi gli individui e i gruppi a condividere la ricchezza delle loro tradizioni ed esperienze, ad abbattere muri e a costruire ponti"". Una traccia di lavoro che annunciava contrapposizione evidente con i propositi del presidente che ancora si doveva insediare. In quell'occasione i presuli hanno votato per rinnovare la presidenza della Conferenza episcopale nazionale, scegliendo Daniel DiNardo, arcivescovo di Los Angeles, indicato come un conservatore. L'assemblea dei presuli si era limitata a chiedere alla Casa Bianca un trattamento ""umano"" per i migranti. Più esplicito l'intervento del presidente della Commissione episcopale per i migranti, il vescovo di Austin Joe Vasquez, che in seguito ha contestato il progetto del muro al confine con il Messico affermando che ""metterà la vita degli immigranti in pericolo"" e che invece si devono ""costruire ponti tra le persone"". Dopo l'emanazione del decreto che bloccava gli accessi dai sette Paesi messi al bando, i presuli Usa si sono invece detti ""profondamente turbati dalle conseguenze umane dell’ordine esecutivo riveduto in materia di ammissione dei rifugiati"". Una dichiarazione, però, che non chiudeva la porta in faccia alla linea governativa: ""Sono evidenti - precisavano infatti i vescovi - gli sforzi dell’amministrazione nel modificare il testo alla luce delle varie preoccupazioni legali, ma notiamo che l’ordine rivisto lascia ancora molte vite innocenti a rischio”. E il riferimento era anche al fatto che il bando penalizzava tra gli altri anche la minoranza cristiana presente nei Paesi per i quali vigeva il blocco. La diplomazia nei rapporti con la Casa Bianca è in realtà un riflesso di quella che l'episcopato Usa deve garantire al suo interno. Un equilibrio nel quale hanno un peso le politiche 'pro life' della nuova amministrazione, lodate in modo indiretto da figure di primo piano della Chiesa locale. E non è un mistero che proprio negli Stati Uniti trovi sponda il fronte conservatore che, anche in Vaticano, si contrappone alla linea di Bergoglio. Come figura chiave, in questo senso, veniva indicata il cardinale americano Leo Burke, leader dei tradizionalisti ora inviato dal pontefice in missione in un'isoletta dell'Oceania ."
Sei zampe motrici: imparare a correre con il cane,"L'HOMO sapiens sapiens e il canis lupus familiaris fanno coppia fissa da decine di migliaia di anni. Si tratta del vincolo più solido e duraturo che la nostra specie abbia mai sviluppato con un'altra. Come in ogni relazione che si rispetti, però, occorrono affetto, cura e rispetto reciproco perché il rapporto prosperi. La vita moderna non facilita certo le cose. Poco tempo per stare insieme, metropoli piene di asfalto e smog. Vivere con un cane e prendersene cura è un'occasione per noi di riscoprire una vita più sana, ritmi più umani, il valore di un affetto sincero e disinteressato. Ce lo dice anche il Rapporto Assalco-Zoomark 2015 , secondo il quale ci sono in Italia quasi 8 milioni di cani regolarmente iscritti all'Anagrafe degli Animali d'Affezione. Da un'indagine condotta da GfK Eurisko su 1000 intervistati, il 91% pensa che vivere con un altro animale (cane o gatto) abbia effetti positivi sulla salute psicologica, per l'81% favorisce socialità e comunicazione, secondo il 94% stimola l'attività fisica all'aria aperta. C'è una passione in particolare che accomuna le nostre due specie: la corsa. Il numero di persone che si dedica a questa attività è in costante crescita negli ultimi anni, mentre per definizione il cane è un corridore veloce e resistente. Si vedono sempre più persone correre con il proprio cane nei parchi, in montagna o nei boschi, ma non sempre le modalità e l'attrezzatura sono corrette. Abbiamo interpellato Bruno Ferrari, istruttore cinofilo della scuola Il Mio Cane di Rho, ed esperto di corsa con il cane per farci spiegare come iniziare. Le stesse accortezze che usiamo per salvaguardare la nostra salute vanno dirette al cane: sentire sempre prima il parere del veterinario, cominciare con allenamenti graduali, scegliere l'attrezzatura giusta e percorsi adeguati, avere rispetto per chi corre intorno a noi. Una buona ragione per cominciare a correre con il proprio cane . ''Il cane è un animale sociale obbligato, ovvero dipende strettamente dal suo umano e trae massimo beneficio dall'accompagnarlo nelle sue attività. Qualsiasi cosa noi facciamo coinvolgendolo aiuta a far crescere il nostro legame con lui. Divertirsi insieme e rinforzare la relazione uomo-cane sono alla base del correre insieme. La necessità di movimento del cane ha, inoltre, ricadute positive anche sulla nostra vita, specie se sedentaria. La corsa, infine, permette al cane di appagare un istinto innato, determinante per il suo benessere psico-fisico, soprattutto se vive in città. Quando non ha modo di sfogare le sue necessità primarie, l'animale rischia di incorrere in patologie comportamentali e andare fuori controllo.'' Lo possono fare tutti, o ci sono controindicazioni? ''Sì, specie nei suoi rudimenti. Come noi andiamo dal dottore prima di cominciare un'attività sportiva, così è meglio fare un controllo dal veterinario, che attesti la buona salute del nostro cane, per capire se e quanta attività può fare. Meglio iniziare a far correre un cucciolo quando lo sviluppo fisico e articolare è giunto al termine, alla fine del primo anno di vita, mentre dopo una certa età è bene non forzarlo troppo. Allenare gradualmente il binomio e stare sempre molto attenti al benessere del nostro cane, che non parla, ma ci può dare degli indizi sul suo stato e sul gradimento di questa nuova attività insieme''. Quali sono i cani, parlando di razze, più o meno 'portati'? ''Basandoci sugli studi di morfologia funzionale, i più adatti sono i cani da caccia, classificati come galoppatori su lunga distanza, seguiti a ruota da husky e nordici in genere, che nascono come cani da slitta. Si difendono bene anche i pastori da conduzione (border collie e australian, detti trottatori o tipo della resistenza). Stessa attitudine per i meticci derivati da queste razze. Molto dipende poi molto anche dal singolo soggetto. Inutile dire che la scelta del tipo di cane è una precisa responsabilità e che dobbiamo tener conto del nostro stile di vita, valutando con obiettività quanto tempo avremo da dedicargli.'' L'attrezzatura necessaria: quale utilizzare e perché. ''Il guinzaglio è il legame fisico tra noi e il nostro cane. Un mezzo di comunicazione attraverso cui passano tutte le nostre tensioni, fisiche e psichiche. La scelta dell'attrezzatura è fondamentale per dialogare con lui senza causare danni alla sua salute. Assolutamente sconsigliato il collare in quanto rende più difficile la respirazione e rischia di provocare danni alla cervicale e alla trachea. La scelta è per una pettorina ad H , della misura giusta, o un'imbracatura specifica per il Canicross. Per il guinzaglio: no a quello da passeggio, in genere troppo rigido, meglio scegliere tra guinzaglio-cintura e linea ammortizzata , che hanno il vantaggio di lasciar libere le mani. Il cane così è collegato alla vita del conduttore. L'insieme è flessibile ed elastico, per evitare danni al cane e alla schiena del runner. Sulla neve, o terreni abrasivi come l'asfalto (che sarebbe meglio evitare) e pietraie, meglio valutare l'acquisto di apposite scarpette per cani, per preservare i polpastrelli da tagli e ferite. Come noi, anche il cane sotto sforzo si disidrata molto: portiamo da bere anche per lui o assicuriamoci che ci siano fontane lungo il percorso.'' Pronti, partenza via! ''Il consiglio è di iniziare con un po' di corsa libera, ovvero correre con il cane libero là dove è possibile, in aree preposte che lo permettono per legge, così che prenda confidenza con questa nuova attività insieme a noi. Si familiarizza con l'attrezzatura e poi si introducono alcuni comandi di base, come ''Pronto!'' per partire, ''Destra!'' e ''Sinistra!'' per girare, ''Stop!'' per fermarsi e ''Corri!'' per accelerare, ''In line!'' per tirare dritto. Parole semplici e brevi, facili per il cane da capire, che fanno risparmiare a noi fiato prezioso. Se il cane ha già ricevuto un'educazione di base è avvantaggiato, ma va abituato alla nuova situazione. Fondamentale che distingua tra passeggiata e corsa: vi accorgerete presto che in base al vostro abbigliamento e dall'attrezzatura che scegliete il cane è in grado di capire cosa gli state proponendo. Prima di partire, lasciategli fare i suoi bisogni. Quindi fate un po' di riscaldamento: anche per lui ci sono esercizi di allungamento. Per le prime volte scegliete posti poco affollati, per ridurre stimoli e stress. Divertirsi insieme è la parola d'ordine: l'esperienza dev'essere positiva.'' Un programma di base. ''Se volete allenarvi seriamente, potete provare ad allenarvi 3/4 volte la settimana, lavorando sia su resistenza che su velocità. Ripetute: brevi pezzi da 200 a 2000 metri; variazioni, accelerando e rallentando ogni 200-300 metri. Dategli poche e chiare indicazioni su direzione e intensità della corsa, evitando di utilizzare toni troppo bruschi o perentori, ma sempre cercando di mantenere un'atmosfera piacevole e di divertimento.'' Dove e quando si corre meglio insieme al cane? ''L'ideale, ovviamente, sono gli ambienti naturali: fondo misto di terra e fango, erba e sassi sono pieni di stimoli e meno stressanti per entrambi. Godersi la natura è uno dei vantaggi della corsa con il cane: parchi e campagna, sempre nel rispetto delle regole, sono quindi le location migliori. L'ambiente cittadino non è certo l'ideale: troppi rumori, traffico di macchine, persone e altri animali distraggono e spaventano i cani. Per non parlare dell'inquinamento: i nostri amici hanno il muso all'altezza dei tubi di d'estate. Evitiamo di correre su strada soprattutto quando la temperatura supera i 20°C.'' Altamente sconsigliato: ecco cosa non fare. ''Lo scopo è divertirsi insieme. Il cane deve avere il tempo di capire che stiamo facendo una cosa nuova e non una passeggiata qualunque. Mai strattonarlo né forzarlo. Quando è stanco ci si ferma. Il cane tende a seguirci per farci felici, anche controvoglia. Occorre, quindi, fare massima attenzione ai segnali di stress. Massimo rispetto delle regole nei parchi, come altrove. Pulire quando il nostro cane sporca e usare il guinzaglio dove espressamente indicato, o nel caso in cui non risponda perfettamente al richiamo. Infine, evitate la corsa quando la temperatura supera i 25°C.'' Alcune raccomandazioni ''Osservare il proprio animale, costantemente, facendo attenzione allo stato di salute delle zampe, controllando se ci sono ferite anche minime al termine di ogni corsa. Attenzione all'idratazione e ai colpi di calore, specie in estate. Se la respirazione è affannata e accelerata ci si ferma, si cerca una zona in ombra e con l'acqua si raffredda la zona inguinale. Mai usare acqua molto fredda, che può provocare congestione. In caso di pioggia asciugare il cane al rientro. Quando nevica, se il vostro amico ha il pelo lungo, controllate che non si siano formate palline di ghiaccio sulle zampe e sulla pancia. Non fate mai mangiare o bere troppo il cane, specie di grossa taglia (sono a rischio torsione gastrica) ed evitate i carboidrati prima di uno sforzo intenso. Andate a correre almeno 3 ore dopo aver mangiato. Prima di uno sforzo, i cani necessitano di grassi, come ad esempio dei piccoli pezzi di lardo, ma attenti sempre all'inserimento di cibi nuovi perché potrebbero risultare indigesti. Un po' di stretching fa bene anche al cane, ma attenzione: fatevi consigliare dal veterinario o da esperti per imparare a manipolarlo correttamente.'' Qualche consiglio di natura cinofila. ''Nel caso di cani timorosi, evitiamo almeno all'inizio di portarli a correre in orari di punta, quando i parchi sono più affollati di persone e altri animali. Se incrociamo, superiamo o veniamo superati da altri cani, cerchiamo di evitare il conflitto. L'aggressività è favorita dallo stato di eccitazione generato dalla corsa e dal fatto che i cani siano limitati dal guinzaglio. Cerchiamo di mettere spazio tra il nostro e gli altri animali e avvisiamo sempre gli altri del nostro arrivo. Qualche attività calmante, come una passeggiata lenta e distesa, al termine della corsa, abbassa il livello di agitazione generato dall'iperattività. Mai fermarsi di colpo e lasciare il cane a se stesso. Continuare a coinvolgerlo e premiarlo sempre quando esprime comportamenti positivi. Infine, ricordiamoci che se il cane non obbedisce la colpa è nostra: dobbiamo migliorare la nostra comunicazione con lui. Punirlo, quindi, è inutile quanto crudele.'' A Milano dal 2015 c'è il progetto My running dog : incontri gratuiti per imparare a correre con il cane. Potete rivolgere le vostre domande agli esperti di cinofilia e di corsa coinvolti nel progetto per avere le indicazioni che vi servono per iniziare a correre insieme al vostro cane."
AstroSamantha 77 giorni nello spazio,"STAZIONE SPAZIALE INTERNAZIONALE - Mentre scrivo queste righe, qui sulla Stazione Spaziale Internazionale sta finendo il giorno settantacinque della mia vita extraterrestre. È un tranquillo venerdì sera, il resto dell'equipaggio si è già ritirato, ognuno nella propria cuccetta. Non mi stupisce: è stata una settimana di lavoro intenso e siamo arrivati piuttosto affaticati alla conferenza serale di oggi con i centri di controllo. Stanchi di quella stanchezza gratificante, che si mescola con la soddisfazione di avere portato a termine molto - attività semplici o complesse, critiche o di routine - cercando di essere sempre il più possibile concentrati e attenti ai dettagli, ma anche pronti a scambiare una battuta di spirito tra di noi o con i team a terra. Saper tenere il morale alto è importante qui a bordo, quanto essere efficienti nell'esecuzione delle procedure e devo dire che da entrambi i punti di vista il mio equipaggio è eccezionale: sono stata fortunata. Dall'arrivo del veicolo cargo Dragon qualche settimana fa i ritmi di lavoro a bordo sono stati frenetici. Scaricare tonnellate di cargo, in molti casi senza rompere la catena del freddo dei campioni scientifici, svolgere in parallelo dozzine di esperimenti e progressivamente caricare Dragon per il rientro, preparando nello stesso tempo per il ritorno anche il grande veicolo cargo Atv dell'Agenzia Spaziale Europea e svolgendo complesse attività preparatorie per le prossime tre passeggiate spaziali non è cosa da poco, anche per gli standard della Iss. Qualcuno dice che questo sia uno dei mesi più densi di attività di tutta la storia della Stazione. Una cosa è certa: ogni volta che marchiamo come ""completata"" un'attività sull'agenda elettronica che regola le nostre giornate, qualcuno a terra sorride. Che sia un team di scienziati che ha sviluppato per anni un esperimento o un team di ingegneri che ha fatto le ore piccole lavorando a una procedura di manutenzione per permetterci di riparare tempestivamente un'apparecchiatura, ogni cosa che facciamo a bordo è spesso il coronamento del lavoro di dozzine, a volte centinaia di persone. Cerchiamo di non dimenticarlo mai. Creatura dello spazio. Quando c'è molto da fare il tempo vola e mi rendo conto, anche con un po' di inquietudine, che mi avvicino già alla metà nella mia missione. Dopo oltre due mesi a bordo, devo dire che ormai mi sento davvero a mio agio. In queste settimane mi è piaciuto molto osservarmi e vedere come mi sono trasformata giorno per giorno in una creatura dello spazio. L'adattamento è un'esperienza individuale e imprevedibile, non è possibile sapere in anticipo come ognuno imparerà a vivere in assenza di peso. Ricordo che prima del lancio mi preparavo mentalmente al peggio, perché sapevo bene che il primo impatto può essere davvero difficile e non è inusuale essere disorientati e avere malesseri di stomaco per qualche giorno. Per questo sono stata davvero felice quando mi sono accorta che, fin da subito, non manifestavo alcun sintomo di mal di spazio. Certo, nonostante stessi bene, ricordo che nei primi giorni avevo sempre a portata di mano una busta, da usare in caso di nausea; troppi gli aneddoti di astronauti veterani che raccontano di avere avuto all'improvviso un malessere al secondo giorno, o al terzo. Come amano dire gli americani: ""better safe, than sorry!"". Ho temuto invece di essere predisposta a un altro effetto collaterale indesiderato dell'assenza di peso: il naso congestionato. La ridistribuzione dei fluidi corporei verso la parte alta del corpo può provocare la sensazione di avere il naso intasato, insieme a un senso di pressione nella testa, e effettivamente ho avuto questi sintomi in maniera intermittente nei primi dieci giorni. Poi fortunatamente sono spariti... speriamo per sempre! Meglio di un materasso. Il sonno poi è stata una piacevole sorpresa. Non sta a me giudicare se sono adatta a lavorare nello spazio, ma una cosa la so per certa: sono nata per dormire nello spazio! A sera, quando sono stanca, mi chiudo nel mio sacco a pelo, spengo la luce, richiudo i laptop che dividono con me la cuccetta e mi lascio fluttuare, senza fissare il sacco a pelo. In genere mi addormento subito, ma prima per qualche secondo mi soffermo sulla piacevole sensazione di completo rilassamento dei muscoli. Poi dormo senza alcuna pressione sul mio corpo. Meglio del miglior materasso! E sicuramente durante la notte sbatto ogni tanto contro una parete, ma sono impatti lievi e non mi hanno mai svegliata. Ne sono convinta, fluttuare è il modo migliore di dormire! Fluttuare è anche il modo migliore di spostarsi, credetemi... una volta che avete affinato la tecnica. Eh sì, all'inizio non avevo molto controllo: spinte troppo forti o troppo lievi, oppure tali da farmi ruotare su me stessa in modi non proprio previsti o desiderati. Insomma, c'è voluto un po' per imparare a spostarmi nella Stazione in modo controllato e elegante. Adesso però mi sento davvero padrona del mio corpo nelle tre dimensioni! Sarà anche che ormai ogni punto di appoggio, ogni ringhiera, ogni appiglio mi sono noti. Per esempio, quando ho reidratato il cibo al distributore di acqua, che si trova sul soffitto del Laboratorio Usa, so darmi la spinta giusta con la punta dei piedi e poi, passando nel Nodo 1 una lieve spinta con la mano, quel tanto che basta per farmi ruotare in modo da atterrare precisamente davanti al mio ""posto a tavola"". Anche se ogni tanto mi piace mangiare sopra il tavolo, sul soffitto: giusto perché avrò tutto il tempo quando tornerò sulla Terra di essere sul pavimento. Come al supermercato. Nel Nodo 1, dove mangiamo, teniamo anche una scorta di buste di cibo, un po' come la dispensa in casa. E un po' come spesso ci si trova a fare la spesa nel fine settimana, quando si ha più tempo libero, noi cerchiamo di sfruttare il weekend per rifornire la nostra dispensa attingendo alle scorte di cibo. Queste sono organizzate per categorie, come per esempio carni, verdure, frutti e frutta secca, minestre, prima colazione. Tramite un lettore di codice a barre segnaliamo nel sistema di inventario che un nuovo pacco è stato aperto, in modo che chi a terra si occupa dei rifornimenti sappia sempre quanti pacchi di ogni categoria rimangono nelle scorte. Naturalmente non possiamo aprire un nuovo pacco prima della data programmata, altrimenti rischieremmo di mangiare le scorte previste per spedizioni successive alla nostra. E non è un buon modo di passare le consegne! La finestra sul mondo. Ho fatto una piccola pausa per fare un giro nella Cupola, la nostra finestra sul mondo. Abbiamo appena attraversato l'Africa, ora siamo sull'Oceano Indiano. Recentemente abbiamo avuto dei passaggi notturni sull'Europa, però quasi sempre con una fitta copertura di nuvole. Davvero un peccato! È lo svantaggio di volare quando è inverno nell'emisfero nord. Ehi, credo che in questi giorni saremo visibili dall'Italia nel tardo pomeriggio. Salutateci! Anche noi saluteremo, ma non vi vedremo, perché sono passaggi molto vicini al terminatore, la linea di separazione tra il giorno e la notte terrestri. In questi casi, mentre sotto di noi la superficie terrestre è già al buio, noi siamo ancora illuminati dal sole: un po' come essere su un palco illuminato, da cui è impossibile vedere chi è seduto nella platea al buio. In giorni di lavoro intenso come oggi, l'unico momento in cui c'è il tempo, prima di sera, di dare una sbirciata dalla Cupola, è la sessione quotidiana di allenamento su Ared, la nostra macchina per fare ""sollevamento pesi"" in assenza di peso: cilindri a vuoto al posto dei pesi, ma gli esercizi sono gli stessi, dagli squat alla bench press e persino gli addominali. Ared è sicuramente la palestra con la vista migliore sul pianeta e fuori: è proprio accanto alla Cupola e quindi nelle pause di riposo tra un set e l'altro possiamo ammirare lo scorrere dei continenti e degli oceani sopra la nostra testa. Sì, la sensazione che provo io è quella di avere la Terra sopra di me. L'effetto è particolarmente accentuato di notte. Guardando lateralmente, verso lo spazio, la Stazione Spaziale mi sembra una nave che naviga su un mare immensamente profondo e infinitamente nero, mentre la Terra, soprattutto quando è coperta di nuvole, e queste brillano nella notte della luce della luna, mi sembra un cielo agitato che sovrasta il mare calmo dello spazio. Falso allarme. Vivere sulla Stazione Spaziale regala esperienze estetiche davvero intense. Non l'esperienza del silenzio, tuttavia, contrariamente a quanto si potrebbe pensare. La famosa battuta ""nello spazio, nessuno può sentirti urlare"" si applica solo al vuoto dello spazio: fortunatamente all'interno della Stazione Spaziale abbiamo un'atmosfera respirabile con circa la stessa pressione che c'è sulla Terra al livello del mare. C'è sempre un sensibile rumore di fondo, a causa delle molte ventole e pompe continuamente in funzione: un ronzio costante che indica che la Stazione è ""viva"" e in buona salute. In realtà, se avessimo un'emergenza, come un incendio o una depressurizzazione, anche se non scattasse nessun allarme udibile, ce ne accorgeremmo immediatamente perché la Stazione diventerebbe silenziosa: i computer attiverebbero una risposta automatica d'emergenza che spegnerebbe tutta la ventilazione. Di questo abbiamo avuto esperienza diretta qualche settimana fa. Avevo appena terminato una videoconferenza con i miei dirigenti dell'Esa, quando tutti gli altoparlanti lungo l'intera Stazione hanno iniziato a trasmettere l'unico segnale acustico che di sicuro cattura l'attenzione immediata di tutti: il segnale d'emergenza. Sono uscita dal mio alloggio e ho guardato il più vicino pannello di controllo allarmi ed eccola lì, la terza spia da sinistra era illuminata di rosso: anche senza leggere l'etichetta, so che la terza spia indica la temuta fuga di ammoniaca. Ho immediatamente afferrato una maschera a ossigeno, l'ho indossata e mi sono diretta verso il segmento russo insieme con i miei compagni. Il segmento russo è sicuro, perché lì non viene usata ammoniaca nei condotti di raffreddamento, quindi ci siamo isolati lì, chiudendo due portelli per isolare l'eventuale perdita nel segmento non russo della Stazione. La cosa sembrava conclusa quando, pochi minuti dopo, Houston ha chiamato e ha dichiarato un falso allarme, ma mentre iniziavamo e rimettere a posto l'equipaggiamento d'emergenza e tornare alla normalità, ecco Houston chiamare di nuovo con una comunicazione inaspettata ripetuta tre volte su tutti i canali: ""Fuga di ammoniaca. Eseguire la risposta d'emergenza"". E mentre chiudevamo di nuovo il portello che ci isolava nel segmento russo, penso che nella mente di tutti, ancor più che la prima volta, sia passato il pensiero che forse non lo avremmo riaperto mai più. Per fortuna, il tutto si è rivelato un falso allarme! Danza di colori. Adesso è ora di andare a dormire anche per me. Certo, per andare in bagno e lavarmi i denti, devo tornare nel Nodo 3 e la Cupola è proprio lì, quindi nonostante la stanchezza mi concederò qualche minuto di meraviglia. Stiamo passando sopra agli Stati Uniti, un passaggio notturno molto a nord. Ci sarà l'aurora, compagna spesso presente, ma sempre diversa e sorprendente. Che meraviglia poi se capita che ci sia ancora l'aurora quando appare all'orizzonte lo spicchio di blu vivo che annuncia il prossimo sorgere del sole e quel blu si congiunge con il verde brillante dell'aurora in una danza di colori, cui si aggiunge un'esplosione di arancio nel momento in cui il sole inizia a emergere dalla linea dell'orizzonte. Giusto pochi secondi e poi tutto è inondato dalla prepotenza della piena luce solare, che cancella in un attimo lo spettacolo della notte e piano piano, da est a ovest, fa emergere dall'oscurità oceani e continenti, ridisegnando le linee ormai familiari e amiche del nostro meraviglioso pianeta. (*) Samantha Cristoforetti astronauta Esa, capitano e pilota dell'Aeronautica Militare, in orbita per la seconda missione di lunga durata dell'Agenzia Spaziale Italiana"
"Abu Mazen e Peres dal Papa: ""Serve più coraggio per la pace che per la guerra""","CITTA' DEL VATICANO - Papa Francesco protagonista del dialogo inter-religioso e di nuove speranze di pace in Medio Oriente. Nei Giardini Vaticani si è svolto oggi lo storico incontro del Pontefice con il presidente israeliano Shimon Peres, quello palestinese Abu Mazen e il patriarca di Costantinopoli Bartolomeo: una comune invocazione per la fine delle ostilità in Medio Oriente. In un momento in cui i negoziati israelo-palestinesi ristagnano, l'iniziativa di Bergoglio punta sulla forza della preghiera come capacità di affratellare le fedi e rilanciare il processo di pace. ""Vi ringrazio dal profondo del cuore per aver accettato il mio invito a venire qui per invocare insieme da Dio il dono della pace. Spero che questo incontro sia l'inizio di un cammino nuovo alla ricerca di ciò che unisce, per superare ciò che divide"", ha detto poi il pontefice ai suoi ospiti a conclusione della cerimoni. ""Per fare la pace - ha aggiunto - ci vuole coraggio, molto di più che per fare la guerra"", ha detto il Papa. ""Ci vuole coraggio per dire sì all'incontro e no allo scontro; sì al dialogo e no alla violenza; sì al negoziato e no alle ostilità; sì al rispetto dei patti e no alle provocazioni; sì alla sincerità e no alla doppiezza"". I due leader palestinese e israeliano erano arrivati in giornata a Roma tra eccezionali misure di sicurezza. Nel pomeriggio il trasferimento presso la Santa Sede, dove il primo ad arrivare è stato Peres. Al momento del suo ingresso in Vaticano, il presidente israeliano è stato accolto con un abbraccio da papa Bergoglio sulla soglia di Casa Santa Marta. Stessa accoglienza per Abu Mazen, giunto anche lui poco dopo in auto dall'ingresso del Perugino. A loro volta poi, davanti agli occhi del Pontefice, anche Peres e Abu Mazen si sono salutati con un abbraccio. I tre, insieme anche al patriarca di Costantinopoli Bartolomeo I, uscendo da Santa Marta sono saliti poi su un pulmino bianco per raggiungere l'area nei Giardini Vaticani, tra la Casina Pio IV dell'Accademia delle Scienze e i Musei Vaticani, dove si è svolta la cerimonia dell'invocazione di pace per il Medio Oriente. Una preghiera per la pace: insieme sul pulmino. Il viaggio è durato qualche minuto e dopo aver percorso un breve tratto a piedi, il Papa si è seduto nella poltrona centrale, Shimon Peres alla sua destra, Abu Mazen alla sua sinistra. La cerimonia è iniziata quindi con un'introduzione musicale e un breve messaggio letto in inglese: ""Siamo convenuti in questo luogo, Israeliani e Palestinesi, Ebrei, Cristiani e Musulmani, per offrire la nostra preghiera per la pace, per la Terra Santa e per tutti i suoi abitanti"". Papa Francesco, Peres e Abu Mazen: la preghiera per la pace in Medio Oriente L'incontro si è svolto in tre tempi, ognuno dei quali dedicato alla preghiera da parte di una delle tre comunità religiose, in ordine cronologico: Ebraica, Cristiana, Musulmana. Ogni tempo è stato a sua volta suddiviso in tre parti. La prima ha previsto un'espressione di lode a Dio per il dono della creazione, e per averci creato membri di una sola famiglia umana. La seconda una richiesta di perdono per aver mancato di comportarci come fratelli e sorelle; e per i peccati contro Dio e contro il nostro prossimo. Nella terza parte è stata elevata un'invocazione a Dio affinché conceda il dono della pace in Terra Santa e renda tutti capaci di essere costruttori di pace. I due leader religiosi e i due presidenti hanno piantato infine un ulivo nei Giardini Vaticani. Al termine della preghiera Shimon Peres lo ha definito un ""invito eccezionale"". ""Durante la Sua storica visita alla Terra Santa - ha detto al Papa - Lei ci ha toccato con il calore del Suo cuore, la sincerità delle Sue intenzioni, la Sua modestia, la Sua gentilezza. Lei ha toccato i cuori della gente - indipendentemente dalla sua fede e nazionalità. Lei si è presentato come un costruttore di ponti di fratellanza e di pace. Noi tutti abbiamo bisogno dell'ispirazione che accompagna il suo carattere e il suo cammino. Grazie"". ""Quando ero ragazzo, a 9 anni, mi ricordo la guerra, mai più mai più!"", ha poi aggiunto il presidente israeliano. In vista di questo appuntamento, la Santa sede aveva invitato tutti a unirsi alla preghiera, lanciando su Twitter l'hashtag #weprayforpeace"". La preghiera può tutto. Utilizziamola per portare pace al Medio Oriente e al mondo intero. #weprayforpeace — Papa Francesco (@Pontifex_it) 7 Giugno 2014 Oggi chiedo a tutte le persone di buona volontà di unirsi a noi nella preghiera per la pace in Medio Oriente. #weprayforpeace — Papa Francesco (@Pontifex_it) June 8, 2014 L'incontro voluto da Bergoglio, ha sottolineato padre Pierbattista Pizzaballa, il custode della Terra Santa al quale Francesco ha affidato l' organizzazione di questo inedito ""vertice di preghiera "", sarà ""un'invocazione alla pace"". Non è la prima volta che un evento del genere si verifica in Vaticano. Durante il Giubileo del 2000 si erano incontrati i leader religiosi che tuttavia avevano pregato in luoghi separati. L'incontro avrebbe dovuto realizzarsi già durante il recente viaggio del Papa in Terrasanta ma i tempi e la logistica erano complessi. Quel desiderio del cuore di Francesco però non è stato soffocato bensì espresso al termine della celebrazione di Betlemme e il Papa ha poi spiegato nel viaggio di ritorno nella conversazione con i giornalisti quell'invito a un momento di preghiera ""a casa mia"", in Vaticano, per i presidenti israeliano e palestinese."
"Energia pulita, il governo Usa fa i conti: ecco come crollano i costi","ROMA - Se il passaggio dai primi costosissimi Motorola ""tacs"" usciti agli inizi degli anni '90 agli attuali cellulari da poche decine di euro vi ha lasciato sbalorditi, quanto avvenuto nel campo dei telefonini è nulla rispetto a quanto sta accadendo con le tecnologie al servizio dell'energia rinnovabile e dell'efficienza. Dopo che il Lawrence Berkeley National Laboratory ha lanciato nei giorni scorsi l'allarme sul rischio che gli Stati Uniti (e con essi il mondo intero) per colpa delle incertezze politiche finiscano per fallire il raggiungimento degli obiettivi di riduzione delle emissioni di gas serra necessari ad evitare il mantenimento del riscaldamento globale entro la soglia dei 2 gradi, un'altra prestigiosa istituzione statunitense, il Department of energy (da cui il LBNL tra l'altro dipende), invita all'ottimismo, ricapitolando gli straordinari balzi in avanti fatti nel ridurre drasticamente i costi della rivoluzione energetica necessaria ad evitare la catastrofe climatica. Chi ha notato il cambiamento in corso nell'illuminazione pubblica di Roma, dove è in corso una capillare sostituzione delle vecchie lampade al sodio, forse avrà ora modo di spiegarsi la novità: il tonfo più grande tra i prezzi delle green technologies è quello compiuto dai bulbi a led. Dal 2008 al 2015 il loro costo si è praticamente dimezzato, con un -94%. A seguire c'è la crescente convenienza delle grandi batterie utilizzate per alimentare le auto elettriche o per stoccare l'energia in eccesso prodotta con eolico e fotovoltaico. Nello stesso arco di tempo sono diventate più convenienti del 73%. I prezzi di fotovoltaico per grandi impianti, fotovoltaico distribuito ed eolico su terraferma sono scesi invece rispettivamente del 64, 54 e 41%. Sull scia di questa crescente convenienza, il documento del Doa "" Revolution Now 2016 "" snocciola una lunga sequenza di numeri e statistiche che fotografano i passi avanti compiuti dall'energia pulita negli Stati Uniti. ""Nel 2015 eolico e fotovoltaico hanno rappresentato due terzi di tutta la nuova capacità energetica installata nel Paese; l'eolico ha rappresentato il 41% di tutta la nuova capacità elettrica aggiunta alla rete nel 2015; i grandi impianti fotovoltaici hanno prodotto nel 2015 elettricità sufficiente ad alimentare oltre due milioni di case e ha rappresentato il 15% di tutta la nuova capacità elettrica installata; oltre un milione di impianti fotovoltaici di piccola taglia sono stati installati nelle case o nelle imprese americane; il numero di lampade a led del tipo A-type installate nel 2015 è stato superiore a 200 milioni con un incremento del 160% rispetto al 2014 (e nel 2011 erano praticamente ferme a zero, ndr ); il numero di auto elettriche attualmente sulle strade negli Usa nell'agosto scorso aveva raggiunto quota 490.000"". Dopo le fosche previsioni del Lawrence Berkeley National Laboratory, ""Revolution Now"" sembra insomma voler essere un inno alla fiducia nella possibilità di invertire la rotta grazie soprattutto alle capacità del mercato di reagire ai progressi della tecnologia. Nel 2015, ricorda ancora il Doe, il settore solare statunitense dava lavoro a 220mila persone e nel 2050 potrebbe arrivare a garantire il 27% della produzione elettrica nazionale grazie anche a nuove modalità di vendita degli impianti domestici dove colossi come Solar City e Sungevity hanno introdotto la possibilità di acquistare i pannelli in leasing. In virtù degli ""investimenti fatti nel corso dei decenni passati"" il Dipartimento dell'energia Usa rivendica un ruolo importante in questa rivoluzione in corso. Merito che uno dei maggiori conoscitori dell'innovazione energetica nel mondo, il direttore scientifico del Kyoto Club Gianni Silvestrini , non fatica a riconoscere. ""Il governo Usa - ricorda - ha deciso di portare da 6,4 a 12,8 miliardi di dollari il budget della ricerca per le energie pulite entro il 2021, con incrementi annui del 16% (per il 2017 l’aumento previsto è del 20%)""."
"De Mistura: ""Siria, bombe su scuole e ospedali, i civili intrappolati nella città""","ROMA - ""È chiaro che nei bombardamenti di Aleppo Est sono stati colpiti intenzionalmente ospedali, scuole, perfino panetterie e mercati, per rendere impossibile la sopravvivenza dei civili in quella parte della città. È una fase della guerra agghiacciante, disumana, una catastrofe, e non a caso il segretario generale delle Nazioni Unite Ban Ki Moon ha parlato di ""condizioni che possono contemplare crimini di guerra"""". Staffan de Mistura, inviato Onu per la Siria, ieri è stato a Roma per incontrare papa Francesco: il pontefice si è informato nei dettagli sugli ultimi sviluppi della trattativa diplomatica fra Usa e Russia che dalla firma dell'accordo del 9 settembre ormai ha visto la tregua continuamente violata. Ambasciatore de Mistura, perché Assad e i russi attaccano con tanta violenza Aleppo? ""Perché Aleppo è una città simbolica, è la Milano di Siria, il luogo che il governo vuole riconquistare a qualsiasi prezzo, anche contro gli accordi appena firmati da Russia e Stati Uniti. Ad Aleppo nella zona controllata dai governativi vivono 1 milione 600 mila cittadini; 350 mila nella zona controllata dai ribelli, e di questi il 40 per cento sono bambini"". Ma perché così tante persone sono rimaste soprattutto nella zona controllata dai ribelli? Stanno usando civili e bambini come scudi umani? ""Aleppo Est è la parte più povera della città, e le famiglie che adesso sono sotto controllo dei ribelli sono quelle che hanno più figli, che per la povertà in questi anni hanno avuto più difficoltà a lasciare la città. Poi, molti degli adulti sono combattenti, e vogliono tenersi le famiglie vicino. Aleppo Est fino a poche settimane fa poteva essere rifornita dal confine turco: adesso è assediata, non si riesce ad uscire e ricevere rifornimenti. Non posso escludere che i civili siano stati usati come scudi umani, così come non escludo che ribelli si siano nascosti dentro ospedali o moschee sperando di non essere colpiti... ma ormai i bombardamenti colpiscono ovunque"". Vengono usate le bombe ""bunker buster""? ""Si, confermo, sono bombe progettate per sfondare i bunker di cemento armato che proteggono aerei da caccia o altri installazioni militari. In Siria vengono lanciate contro i palazzi civili, per arrivare molti metri sotto terra, nella cantine dove si nascondono i combattenti assieme alla popolazione. In 7 giorni in questi attacchi sono morti 98 bambini"". Mosca ha scatenato l'offensiva dopo aver tenuto Kerry a negoziare per mesi. Sembra quasi che abbiano voluto portare gli americani fin sotto le elezioni, per poi approfittare di un possibile vuoto di potere. ""Ho seguito per settimane i negoziati, ho visto la convinzione delle parti nel negoziare faticosamente ogni singolo dettaglio sino a notte fonda. Non posso giurare su quale sia la sincerità delle parti, ma sono testimone dell'impegno totale. Detto questo, oltre alla diplomazia sul campo in Siria e nelle capitali Washington e Mosca ci sono anche altri attori oltre ai negoziatori"". Mosca dice di essere pronta a una nuova tregua di 48 ore, Washington insiste per il blocco di 7 giorni. Perché questa differenza? ""Non posso rispondere fino in fondo. L'accordo del 9 settembre prevede 7 giorni di tregua prima di passare a una nuova fase che prevede due passaggi delicati. La Russia dovrà convincere Assad a mettere a terra aerei ed elicotteri. Washington dovrà separare i ribelli di Al Nusra/Al Qaeda dai ribelli considerati accettabili. Molti non vogliono arrivare a questa fase"". Gli americani sono pronti a troncare ogni rapporto con Mosca nel negoziato se non verrà imposta la tregua ad Assad. I russi cosa faranno? ""Le parti sono di fronte a un momento decisivo, definitivo: se non si fermano non voglio fare previsioni. Ma sono ottimista, i leader politici sanno capire quando è il momento di fermarsi""."
Quei 3mila cervelli in fuga ogni anno da un'Italia che non saprebbe cosa farne,"Lavorano in ogni angolo del mondo ma, al contrario dei loro colleghi, i ricercatori italiani ""fuggiti all'estero"" non pensano di ritornare in patria. O almeno, coloro che hanno la saudade del Belpaese sono pochi: meno della metà. Il perché è presto detto. In Italia le condizioni di lavoro sono meno favorevoli da tutti i punti di vista: guadagni più bassi, possibilità di carriera striminzite e scarsa soddisfazione. Fuori dai confini, i nostri dottori di ricerca si trasformano e riescono a produrre più dei loro colleghi stranieri, portando acqua al mulino di paesi che formano meno ricercatori di quanti ne abbiano bisogno. A delineare un quadro ragionato del cosiddetto brain drain - che si traduce come ""fuga di cervelli"" - è Carolina Brandi, ricercatrice del Irpps-Cnr: l'Istituto di ricerche sulla popolazione e le politiche sociali. La Brandi studia da anni il fenomeno e nel 2014 ha prodotto un capitolo, inserito nel Rapporto Migrantes, dal titolo ""L'emigrazione dei ricercatori italiani: cause ed implicazioni"", in cui cerca di comprendere, innanzitutto, la dimensione di questa fuga e, soprattutto, se esiste davvero. O non si tratti piuttosto di ""normale mobilità"" dei ricercatori come in tutti i paesi del mondo. Ma anche le motivazioni di una dinamica che assomiglia sempre più un esodo che impoverisce il Paese. Perché, tra il made in Italy famoso in tutto il mondo esportiamo anche ricercatori. E il ""Country report"" della Ue , appena pubblicato, lo conferma REPDATA: I NUMERI DELL'ESODO Il fenomeno. Esiste davvero la fuga dei cervelli italiani all'estero? A sentire i commenti degli italiani all'estero che in questi giorni hanno riacceso la polemica sul sottofinanziamento della ricerca italiana e sulle scarse possibilità di realizzazione professionale non ci sarebbero dubbi. Ma negli anni scorsi alcuni studiosi hanno messo in dubbio perfino l'esistenza del fenomeno. Anche perché non esiste nessuna banca dati con i riferimenti di tutti i ricercatori nostrani in attività all'estero. Appena varcano i nostri confini di questi si perdono le tracce e occorre andare a scandagliare le banche dati di organismi diversi per avere un'idea della consistenza numerica del fenomeno. Per la Brandi la fuga dei cervelli italiani c'è e sarebbe dovuta al fenomeno dell 'overeducation : ""produciamo"" più dottori di ricerca di quelli che il nostro anchilosato mercato del lavoro riesca ad accogliere e la differenza si reca all'estero. La soluzione e duplice: o il mercato del lavoro si riorienta verso l'innovazione assorbendo i dottori di ricerca in esubero oppure occorre ridurne i numeri, condannando l'Italia al declino economico e sociale. I numeri dell'esodo . Ogni anno, circa 3mila ricercatori italiani - dottori di ricerca che hanno conseguito il titolo accademico - prendono la via dell'estero. L'Italia, tra i paesi europei più industrializzati, esporta più ricercatori di quanti non ne importi dagli altri paesi. Per il nostro Paese il saldo è paurosamente negativo: meno 13,2 per cento. In altre parole, perdiamo il 16,2 per cento di ricercatori fatti in casa che si vanno a confrontare con i colleghi stranieri e riusciamo ad attrarre il 3 per cento di scienziati di altri paesi. Il confronto con le nazioni europee di riferimento è impietoso. ""Per molte altre nazioni europee - scrive la ricercatrice - le percentuali sono invece in pareggio, come per la Germania, o positive come nel caso della Svizzera e della Svezia (oltre il +20 per cento), del Regno Unito (+7,8 per cento) e Francia (+4,1 per cento). Perfino la Spagna, la cui economia non brilla certamente, ci tiene a debita distanza con una perdita contenuta all'1 per cento. Una situazione che per l'Italia si traduce in un impoverimento del capitale umano a scapito dello sviluppo che, al ritmo di 3mila ricercatori italiani all'estero all'anno in un decennio - dal 2010 al 2020 - l'Italia perderà qualcosa come 30mila ricercatori costati agli italiani qualcosa come 5 miliardi, che all'estero contribuiranno allo sviluppo economico di quei paesi. Non proprio un affare. Perché i nostri ricercatori cercano fortuna all'estero? Per comprendere meglio le ragioni della fuga dei cervelli, l'istituto in cui lavora la Brandi nel 2010 effettua un sondaggio su circa 2mila ricercatori italiani impegnati all'estero. ""I risultati di questa indagine - scrive la ricercatrice (leggi l'intervista) - mostrano che nella maggior parte dei casi la condizione professionale degli intervistati è molto soddisfacente: essi sono infatti in maggioranza professori ordinari, ricercatori senior o direttori di ricerca, e quasi tutti gli altri sono ricercatori o docenti. Solo in pochi casi, sono titolari di assegni di ricerca o hanno altri rapporti di lavoro"". In altre parole, si tratta sempre di condizioni di lavoro più stabili con maggiori opportunità di carriera. In più, i ricercatori italiani all'estero guadagnano il doppio dei loro colleghi rimasti in Italia. E questa volta la percentuale di coloro che non pensa affatto ad un ritorno in patria sale al 63 per cento. Dove lavorano? Due le fonti prese in considerazione per scoprire al servizio di quali nazioni si sono messi i nostri ricercatori. Circa metà dei 2mila intervistati dall'Irpps lavora nei paesi europei (Regno Unito, Francia, Germania, Belgio e Svizzera). Coloro che si sono spinti oltre oceano approdano soprattutto negli Stati Uniti e in Brasile. Ma l'Italia esporta anche i suoi cervelli migliori. Nel 2014, tra i 3.385 ricercatori italiani con indice di produttività scientifica alto (h-index superiore a 30) 641 lavorano all'estero permanentemente o parzialmente all'estero. Soprattutto negli Stati Uniti e in Europa, ma anche in Giappone, Sudafrica, Cina e Singapore. E farli rientrare in Italia è quasi impossibile. Il programma sul rientro dei cervelli lanciato dal governo Berlusconi nel 2001 ha convinto appena 488 ricercatori di cui meno di un quarto - 110 in tutto - ha rinnovato la permanenza in Italia per i successivi 4 anni. Un fiasco."
"Referendum Grecia, la sorpresa è il sì del quartiere anarchico di Exarchia","ATENE - La capitale mondiale degli anti-sistema, l'area di Atene dove la polizia non osa mettere piede (salvo che per qualche occasionale raid della agguerritissima squadra Delta), il quartiere simbolo dell'anarchia di tutto il pianeta ha detto - a sorpresa - ""Sì"". Quando gli esperti di flussi elettorali hanno iniziato a esaminare nei dettagli i dati del voto ad Atene, non volevano credere ai loro occhi: tutti sapevano che a Kolonaki, tra le vetrine delle griffe e le case di avvocati e liberi professionisti, avrebbe trionfato il ""Sì"" al compromesso. Che infatti in questa zona ha preso il 70,2%. Lo stesso vale per l'area radical-chic sotto l'Acropoli (53,6%) e a Pangrati. Nessuno si è stupito nemmeno del voto di Kypseli, dove il voto del premier Alexis Tsipras e della famiglia non ha impedito la vittoria di misura (52,9%) dei favorevoli all'accordo. La sorpresa - clamorosa - è arrivata alla casella di Exarchia: nei seggi tra le case occupate, i graffiti e la lapide che ricorda il giovane Alexadros Grigoropoulos, ucciso dalla polizia ad appena 15 anni nel 2008, ha stravinto il ""Si"". Con un distacco netto: 57,1% a 42,9%. Come è possibile? Decine di giornalisti, centinaia di studiosi avevano percorso in lungo e in largo il quartiere alla vigilia del voto raccontando dal campo la tana del ""No"". Invece ""Sì"". I sociologi sono già scatenati a provare a capire le cause. La prima spiegazione, forse la più semplice, è che gli anarchici, come ovvio, non votano. E quindi lasciano agli altri il diritto di vincere nelle urne, anche se magari loro non sono d'accordo. Molti elettori dell'area più orientale di Kolonaki che confina con Exarchia - dicono altri - finiscono in realtà a votare nell'aera degli insurrezionalisti. La realtà - sussurrano molti degli agenti immobiliari della zona - è che in questa zona decadente e insieme bellissima, fatta di stradine, dedali e villette con piante e giardinetti è partito con discrezione un processo irreversibile di ""gentrification"". Le case costano poco, sono bellissime - anche se molte necessitano di ampie ristrutturazioni - e vivere nel quartiere, in fondo fa quasi chic. La sera a cena ci si trova spesso Yanis Varoufakis. Nei baretti a fianco delle viuzze pedonali verso il Politecnico - dove quasi ogni fine settimana si scatenano incidenti tra i ragazzi incappucciati della piazza e le forze dell'ordine - sorseggia Maragaritas e Retsina l'intellighenzia del Politecnico, incurante delle zaffate di lacrimogeni che ogni tanto avvelenano l'aria. I duri e puri sono circondati. La tana della rivolta lotta con Kolonaki sul fronte del ""Sì""."
Venezia profuma: saponi e detersivi nei canali,"ROMA - Saponi, detersivi, shampoo e molti altri prodotti per l'igiene personale in Laguna. A confermare la presenza di tracce di molecole 'odorose', indicate come 'profumi', contenute in questi prodotti di uso quotidiano nei canali di Venezia sono i ricercatori dell'università Cà Foscari e dell'Istituto per la dinamica del processi ambientali del Consiglio nazionale delle ricerche (Idpa-Cnr). Le molecole in questione hanno superato test sulla sicurezza per la salute umana, ma poco o nulla si conosce riguardo al loro impatto sull'ambiente. I risultati, pubblicati sulla rivista scientifica Science of the total environment sono frutto di un lavoro svolto tra aprile e dicembre 2015, quando gli scienziati hanno raccolto ripetutamente campioni di acqua in 22 luoghi tra i canali interni del centro storico di Venezia, l'isola di Burano e due punti nell'estrema laguna nord. Vi hanno cercato la presenza di 17 fragranze tra le più utilizzate e chimicamente stabili tra le migliaia a disposizione dell'industria cosmetica. Così tracce di molecole 'profumatè sono state identificate in tutti i siti di campionamento, compresi quelli più distanti dalle aree abitate, arrivando però a concentrazioni fino a 500 volte superiori nei canali urbani più interni. I campioni raccolti in condizioni di bassa marea a Venezia e Burano hanno mostrato concentrazioni paragonabili a quelle di acque reflue non trattate. A Venezia, città non servita da rete fognaria, il trattamento dei reflui con vasche biologiche che riversano poi direttamente nei canali sembra quindi insufficiente ad abbattere la concentrazione di queste molecole. Ad esempio, tra i composti trovati più di frequente nelle acque della laguna è risultato esserci il Benzil Salicilato, noto allergizzante ed obbligatoriamente indicato nelle etichette dei prodotti cosmetici."
"Torna la pellicola, così la foto analogica rivive su Kickstarter","ROMA - Hanno raggiunto mezzo milione di euro su Kickstarter grazie alla nostalgia, ma loro di nostalgia non vogliono sentir parlare. Perché quel che propongono non è un ritorno al passato, casomai un guardare al futuro continuando ad avere una alternativa al digitale. E pensare che Francesco Ferrara , 33 anni, e Giorgio di Noto che di anni ne ha 26, hanno una formazione che con la fotografia analogica non ha poi molto a che fare. Archeologo il primo, aspirante filosofo il secondo, ci sono loro dietro il progetto Lab-Box che online sta riscuotendo tanto successo. Una scatoletta che permette di sviluppare una pellicola senza bisogno di camera oscura in pochissimo tempo. “E’ cominciato tutto nel 2008, quando la Polaroid fallì”, racconta Francesco Ferrara. “E da lì quella che era una passione si è pian piano trasformata in un lavoro”. Lab-Box, il dispositivo per sviluppare pellicola Per incontrarli siamo andati nel negozio di Roma, Ars-Imago, nel quartiere Prati. Lo hanno appena aperto dopo aver passato anni in trenta metri quadrati usati come magazzino per spedire pellicole, macchine, acidi per sviluppo e carta fotografica a chiunque li ordinasse in Rete. Assieme a Chiara Zanetti , 23 anni, laureata in Comunicazione e Francesca Natale , 32 anni, fotografa e stampatrice, ora hanno un bello spazio che sembra esser uscito più dalle pagine di una rivista alla Monocle che dalla memoria di qualche vecchio maniaco degli scatti prima dell’avvento degli smartphone. “Eravamo in cerca di pellicole che si trovavano sempre meno”, ricorda Giorgio di Noto. “Le trovammo online in un negozio svizzero tenuto da italiani che vivono lì da oltre vent’anni e ci hanno dato una mano ad aprire il nostro. E' la nostra azienda gemella. All’inizio avevamo si e no tre ordini a settimana. Oggi siamo attorno ai mille fra web e negozio”. Francesco, Giorgio, Francesca e Chiara hanno intercettato una tendenza. Persone che non tornano all’analogico ma ci arrivano, dato che spesso quell’epoca è stata vista di sfuggita. “La vera novità è infatti la scoperta”, spiegano i due. “E quest’anno stiamo assistendo ad un rinascimento: nel mondo ci sono altre realtà come la nostra che offrono macchine e materiale per la foto tradizionale a trecentosessanta gradi; ci sono molte case che hanno cominciato a produrre carta e pellicole; la foto analogiche sono tornate di moda anche grazie alle nuove istantanee giapponesi”. La Ars-Imago Alla Ars-Imago però delle mode hanno paura, temono che così come sono arrivate possano passare e invece loro puntano a restare. Anche con iniziative come la Lab-Box, che è andata ben oltre le più rosee aspettative. Speravano in 70 mila euro, veleggiano oltre il mezzo milione. “Abbiamo recuperato dei vecchi progetti del dopoguerra. Li abbiamo cambiati, migliorandoli fino ad arrivare al prototipo con la stampante 3D. Ma con una novità: potrai sviluppare sia il 35 millimetri sia il medio formato che è 120 millimetri”. Non male per un gruppo di ragazzi romani, che adorano la vecchia pellicola ma al passato non hanno voglia di guardare. E che ora a settembre inizieranno a produrre e distribuire la loro Lab-Box."
"Mille fedeli scrivono al Papa: ""Grazie per il tuo magistero, ma troppi sono impermeabili al tuo annuncio""","MILANO - ""Carissimo Papa Francesco, immaginiamo l'ingombro delle lettera sulla tua scrivania. E come non pensare che sarebbe pretesa che la nostra fosse letta e le fosse data risposta? Anche perché viene da un piccolo gruppo - composto da laici, presbiteri, religiosi - che non può vantare altro che la sua passione e la sua piccolezza"". Comincia così una lettera aperta che verrà inviata il 13 marzo (quarto anniversario della sua elezione) a Francesco e firmata fino ad oggi da un migliaio di persone, tra cui tre vescovi emeriti (Giuseppe Casale, arcivescovo di Foggia-Bovino; Carlo Ghidelli, arcivescovo di Lanciano-Ortona; Pier Giacomo Grampa, vescovo di Lugano), otto parroci; una cinquantina tra presbiteri, religiose e religiosi. L'iniziativa, a cui chiunque può aderire (occorre indicare nome e cognome e città a lettera2017@gmail.com), si chiama ""Nella gioia dell'evangelo"" e vede tra i sottoscrittori più noti Ermes Ronchi, Alex Zanotelli, Rosino Gibellini, Carlo Molari, Andrea Grillo, Marinella Perroni, Adriana Valerio, Valerio Onida, Domenico Pizzuti S.J. (Scampia), Vito Mancuso, Angelo Casati e Giovanni Nicolini. Lo scopo della missiva è ringraziare Francesco per il suo magistero e, insieme, condividere con lui alcuni pensieri. Ringraziarlo perché in lui, nelle sue parole e nei suoi gesti ""questo piccolo gruppo si è sentito come interpretato"". Ma, insieme, comunicargli una ""sofferenza"". E cioè ""la sensazione di uno scollamento fra il messaggio che le tue parole custodiscono e la coscienza da parte della Chiesa"". Nella lettera si legge infatti: ""Ci sembra di ravvisare tentativi di contrastare l'evangelo sia nell'indisponibilità di alcuni vertici ecclesiali, sia nelle relazioni di un certo numero di fedeli che sembrano impermeabili al tuo annuncio"". I firmatari spiegano di aver portato ""e in parte ancora portiamo nel cuore"" la sofferenza ""per il rischio di un evangelo ridotto a codice di comportamento morale, mentre esso è soprattutto l'annuncio dell'amore del Padre, quale nella forza dello Spirito si è manifestato e reso disponibile a tutti nella vita umana e profetica di Gesù, il galileo di Nazareth. Siamo infatti convinti che solo restando dentro tutta l'ampiezza e la profondità dell'evangelo, è possibile parlare a noi stessi, ai nostri fratelli e alle nostre sorelle dentro e fuori della chiesa visibile, per sperimentare assieme a tutti la potenza liberante dell'evangelo. Nella tua voce abbiamo riascoltato con insistenza queste parole: evangelo, gioia, sinodalità. Abbiamo colto dalle tue parole e dai tuoi gesti uno sguardo diverso sul magistero del vescovo di Roma"". E ancora: ""Ti poni come colui che si mette nella compagnia del suo popolo indicando in modo semplice orizzonti evangelici verso cui camminare insieme. Stai di fatto incoraggiando tutta la chiesa, con le sue strutture, a uscire dal ripiegamento su sé stessa, nella convinzione che solo ""uscendo e rischiando"" essa fa esperienza dell'evangelo che è chiamata ad annunciare"". ""A partire dal giorno della tua elezione, nel quale hai chiesto al popolo di invocare su di te la benedizione di Dio, tu hai dato valore alla reciprocità tra pastori e gregge loro affidato, all'olfatto del popolo di Dio, alla sua ""infallibilità"" nel credere, alla partecipazione e responsabilità di tutti i battezzati nella sfida dell'evangelizzazione. In questa prospettiva attendiamo che i molti carismi, che lo Spirito dona a battezzati e battezzate, e le molte diaconie, che questi esercitano nella chiesa e nel mondo, trovino adeguato riconoscimento nell'ordinamento e nella prassi ecclesiale. L'istituzione di una commissione chiamata a studiare la questione del conferimento del diaconato alle donne è senza dubbio una grande apertura di un nuovo orizzonte. Ma, al di là di questa specifica questione, auspichiamo un globale ripensamento della visione del ministero, che nella storia ha conosciuto diverse variazioni. Infatti l'intera comunità ecclesiale è chiamata all'unico ministero di annunciare il Signore, lottando per la liberazione e integrità del creato e di ogni persona umana, a cominciare dagli scartati e ultimi della terra. Pertanto ci sembra urgente che le varie forme di ministero, lontane dal configurarsi come posizioni di potere, siano concepite e vissute nella Chiesa e dalla Chiesa, nello splendore della gratuità evangelica, a servizio del Regno e quindi di una umanità in cammino"". ""Forte di questa convinzione ogni ministero che presiede alla comunione sentirà come irrinunciabile il richiamo ad essere disponibile all'ascolto, il richiamo al discernimento come dono dello Spirito e come frutto di cammini autenticamente sinodali, che sappiano coinvolgere le componenti laicali che oggi, a mezzo secolo dal concilio, restano ancora emarginate. Viviamo con sofferenza la sensazione di uno scollamento tra il messaggio che le tue parole custodiscono e la coscienza di parte della Chiesa. Certamente è questione di semine lunghe e ci è chiesta la pazienza del contadino del Vangelo. Ma ci sembra di ravvisare tentativi di contrastare l'evangelo sia nell'indisponibilità di alcuni vertici ecclesiali, sia nelle reazioni di un certo numero, non trascurabile, di fedeli che sembrano impermeabili al tuo annuncio. Ci chiediamo a volte - aggiungono - come si possa partecipare alle assemblee liturgiche e poi assumere posizioni, coscientemente o no, opposte all'evangelo. Come ricucire la frattura? In tempi in cui ci si affida a slogan ci parrebbe opportuno puntare su un appello al 'pensare', a 'esporsi al contatto' con il mondo, favorendo in ogni realtà ecclesiale, a partire dalle parrocchie, esperienze in cui 'vedere, giudicare, agire, accompagnare', come ci sembra tu abbia suggerito a Firenze"". ""Luoghi e tempi non elitari, in stretta relazione con il popolo di Dio che vive fatiche e speranze della vita quotidiana, illuminata dalla gioia dell'evangelo. Tu spesso ci hai invitato a sognare. Ti abbiamo raccontato sogni. Nella fiducia di condividerne altri con te in un prossimo futuro. In comunione di preghiera""."
"Parkinson, gemelli cercansi con la pubblicità per studiare la malattia","UNA pubblicità su Repubblica. Una foto con due fratelli apparentemente identici. Ma uno dei due ha i capelli scompigliati, il nodo della cravatta allentato, uno sguardo un po' smarrito, le occhiaie. E una richiesta: si cercano gemelli, meglio se monozigoti (identici). Per studiare il Parkinson , malattia degenerativa che colpisce il sistema nervoso centrale, caratterizzata soprattutto dal tremore, uno dei principali sintomi. L'annuncio pubblicitario è a cura della ""Fondazione Grigioni per il morbo di Parkinson"", che ha deciso di finanziare uno studio sulle coppie di gemelli monozigoti (uguali), di cui almeno uno dei due sia affetto da Parkinson, parkinsonismi o sindromi simili. Ad oggi sono state reclutate ben 80 coppie di gemelli, solo 30 però sono quelle di monozigoti. Ovvero di fratelli o sorelle assolutamente identici perché nati da uno stesso zigote. L'obiettivo è arrivare a quota 250 per avere un campione che possa dare risposte concrete. • LO STUDIO Intanto Gianni Pezzoli , presidente della Fondazione Grigioni e direttore del centro Parkinson di Milano, racconta su quali tipi di analisi sta rivolgendo l'attenzione: ""Le indagini che abbiamo condotto sulle coppie di gemelli riguardano principalmente biopsie cutanee, sulle quali stiamo analizzando la presenza della proteina alfa-sinucleina, che si accumula in questa patologia. E il microbiota, per capire se c'è una correlazione tra la malattia e la varietà di batteri presenti nell'intestino. Questo potrebbe accelerare la ricerca di risposte tangibili nelle cause di questo morbo, che ad oggi pone ancora numerosi interrogativi. Ad esempio si conoscono dei geni mutati, come il gba, presenti soltanto nel 7 o 8% dei malati. Quindi molte persone possono essere portatrici sane della malattia, nel senso che hanno questa forma alterata del gene ma non svilupperanno probabilmente mai la malattia"". LEGGI - Arriva l'app gratuita che assiste i malati di Parkinson Un altro dato che si è ottenuto dalla ricerca, grazie al reclutamento delle coppie di gemelli - si va da over 90 a giovani di circa 40 anni - è che i gemelli diversi (dizigoti) sembrano più simili ai gemelli uguali per quanto riguarda il rischio di ammalarsi, che a due ""semplici"" fratelli. Il che potrebbe far pensare che anche il periodo della gestazione potrebbe avere un ruolo. Ma servono ulteriori prove. • LE COPPIE DI GEMELLI Non è ovviamente la prima volta che si conducono studi sui gemelli per definire e ampliare le conoscenze sulle malattie: ""Sul Parkinson ne sono stati già fatti ma è la prima volta che si ha un campione così numeroso"", continua Pezzoli. Un altro interrogativo è comprendere alcune caratteristiche particolari della malattia, come ad esempio l'asimmetria nei sintomi: ""Può accadere che venga colpita soltanto la parte destra o la sinistra del corpo. Una condizione - aggiunge l'esperto - che ci fa pensare che la malattia possa fare a meno del sangue per diffondersi. L'idea è che presumibilmente la proteina alfa-sinucleina possa passare di cellula in cellula. In questo senso, dunque, riuscire a bloccare l'accumulo di questa proteina il più in fretta possibile potrebbe essere di grande aiuto per chi non è ancora malato""."
"Spiagge, in 15 anni stabilimenti raddoppiati: uno ogni 400 metri. I Verdi: c'è anche la mafia dietro","ROMA - È un muro lungo 1.050 chilometri: circa un quarto delle coste balneabili è stato concesso in uso a privati. Gli stabilimenti, che nel 2001 secondo uno studio Doxa erano 5.369, sono arrivati a quota 12 mila. Sono i dati contenuti nel rapporto ""Spiaggiopoli 2016: mare in gabbia"" , curato dai Verdi. ""Nemmeno l'agenzia del demanio sa che superficie occupano questi stabilimenti, ma facendo un calcolo deduttivo prudenziale si può stimare una superficie di circa 2 mila ettari e uno stabilimento ogni 400 metri di costa balneabile"", afferma Angelo Bonelli, il responsabile del dossier. ""In Italia sono state rilasciate concessioni demaniali sulle coste per 160 milioni di metri cubi, pari a 534.000 appartamenti da 100 metri quadrati. È un bel contributo alla cementificazione che deturpa il 60-70% dei nostri litorali, a fronte di una media mediterranea del 40%"". LEGGI A Roma intimidazione contro Bonelli: fegato animale davanti a casa Oltretutto, secondo il dossier, l'affitto riscosso dallo Stato per la concessione è modesto (101 milioni di euro, a fronte di incassi che i Verdi calcolano in 10 miliardi) perché viene applicata la tariffa sui luoghi ""a bassa valenza turistica"". Così, per fare un esempio, a Ostia ci sono stabilimenti che pagano tra i 500 e i 700 euro mensili per aree di qualche migliaio di metri quadrati: l'affitto di un appartamento popolare. Al primo posto per numero di stabilimenti c'è la Liguria: su 135 chilometri solo 19 sono liberi e 3 attrezzati. Segue l'Emilia Romagna con 80 chilometri su 104 occupati da bagni privati: la sola provincia di Rimini su 40 chilometri di costa ha la bellezza di circa 700 stabilimenti. A Roma (lido di Ostia) l'85% delle spiagge è occupato da stabilimenti. In Campania ci sono 80 chilometri di spiaggia privata. In Sicilia il caso simbolo è la cancellata della spiaggia di Mondello, mentre a Maiori, nel cuore della costiera amalfitana, una delibera comunale ha di fatto privatizzato tutto il litorale: 830 metri su 850. ""A questi problemi si sommano le infiltrazioni mafiose"", aggiunge Bonelli. ""In Italia negli ultimi 5 anni sono stati oltre 110 gli stabilimenti balneari sequestrati alle cosche. I motivi dell'interesse della malavita organizzata per i litorali sono infatti vari: vanno dalla possibilità di riciclare denaro di provenienza illecita all'alto livello di redditività degli stabilimenti considerato che il costo della concessione demaniale incide per meno dell'1% sul fatturato dello stabilimento. Questo è il motivo per cui la battaglia per il controllo del business delle spiagge prosegue con tutti i mezzi: solo sul litorale romano dal 2009 al 2013 ci sono stati circa 30 attentati incendiari e dinamitardi ai danni di strutture balneari. Il dato emerge anche dalle cronache giudiziarie: tra i beni sequestrati a Massimo Carminati c'erano alcuni stabilimenti balneari""."
"Immigrazione, Alfano: ""Fino a 600mila pronti a imbarcarsi dall'Africa""","ROMA - ""Secondo le nostre informazioni, in Nordafrica ci sono tra 300 e 600 mila persone in attesa di transitare nel Mediterraneo"". Lo ha detto il ministro dell'Interno, Angelino Alfano, a margine di un convegno a Palermo sull'immigrazione. ""Si tratta di persone che molto spesso finiscono nelle mani di trafficanti di morte, trafficanti di esseri umani"", ha aggiunto Alfano, ""noi ci batteremo perchè l'Europa difenda le frontiere. Lo strumento c'è, si chiama Frontex, va potenziato. Se non si difende la frontiera non si risolve il problema degli sbarchi"". ""Ma la Cooperazione funziona?"" ""In questo momento - ha detto ancora il ministro dell'Interno - oltre questo nostro mare ci sono migliaia di persone che ambiscono a venire e questa vicenda è l'epifenomeno dell'instabilità dei regimi politici e la grande forza di organizzazioni criminali e trafficanti di morte. Bisogna chiedersi - ha aggiunto - se in quei luoghi la Cooperazione internazionale sta funzionando"". ""Cambiamo le regole di dublino"". Angelino Alfano, sempre nel corso del suo intervento a Palermo, al convegno sulle politiche per l'immigrazione per l'Europa, nella sede dell'Assemblea Regionale Siciliana, ha fatto cenno ad un altro grave problema legato al fenomeno migratorio, formulando una esplicita richiesta: ""Chiediamo la modifica del trattato di Dublino - ha detto il ministro - perché l'Italia non può essere la prigione di chi arriva in Italia, ma vuole andare da un'altra parte"" I numeri degli ultimi tre mesi. Sono 10.962 - si apprende da fonti del Viminale - gli stranieri sbarcati in Italia nei primi tre mesi dell'anno. Un numero che supera di ben sette volte gli arrivi registrati nel primo trimestre del 2013 (1.524). Andando verso l'estate, con il miglioramento delle condizioni del mare, è prevedibile che gli sbarchi continuino ad alti ritmi, viste anche le condizioni di grande instabilità dei Paesi di provenienza dei barconi, Libia in primo luogo. L'aumento sensibile di persone che, attraverso il mare o superando le frontiere terrestri, è dovuto a chi fuggite dalla fame, dalla guerra e dalle violenze per tentare di trovare accoglienza in Europa. La tragedia di Lampedusa. L'allarme di Alfano rievoca le tragedie del mare, sempre più frequenti nel Mediterraneo, soprattutto dopo le rivolte arabe del 2011 che hanno intensificato i cosiddetti ""viaggi della speranza"". Un'evocazione che rimanda anche al primo grande approdo di massa nel porto di Brindis i quel 7 marzo del 1991. Un'umanità composita di oltre 27 mila persone, a bordo di navi mercantili e di imbarcazioni di ogni tipo, che fuggiva dalla crisi economica e dalla dittatura in Albania. L'ultima tragedia del mare è avvenuta lo scorso 3 ottobre , quando in un catastrofico naufragio a largo di Lampedusa morirono 336 persone. Una strage che ha scatenato polemiche e una raccolta firme per l'abolizione della legge Bossi-Fini e del reato di clandestinità . SEL: ""Alfano come Marroni"". ""Siamo di nuovo all'allarme dell'invasione biblica - dice una nota di Nicola Fratoianni, deputato di Sinistra Ecologia e Libertà (Sel) - Invece di fare campagna elettorale sul dramma dell'immigrazione, Alfano dovrebbe fare il suo mestiere di ministro dell'interno. Dovrebbe cambiare e ampliare il sistema dell'accoglienza e dell'asilo e smettere con gli allarmi preventivi. E' improcrastinabile cancellare la Bossi-Fini - ha aggiunto - e riscrivere la politica sull'immigrazione. I nostri complimenti al governo Pd-Alfano"". Lo sbarco sulle coste siciliane. L'ultimo sbarco di immigrati in Italia è avvenuto lo scorso marzo, quando un'ondata di sbarchi ha portato sulle coste siciliane quasi quattromila immigrati in fuga dai Paesi del Maghreb, scatenando la prima emergenza della stagione nei centri di accoglienza. Nella circostanza, su uno dei barconi, è stato ritrovato il cadavere di un migrante, morto per le esalazioni di carburante. l convegno. Alfano ha parlato al convegno nazionale di Palermo ""Una politica d'immigrazione comune per l'Europa"", organizzato dall'Assemblea regionale siciliana e dalla Conferenza dei presidenti dei Parlamenti regionali. L'iniziativa rientra nel percorso di approfondimento avviato dalle Assemblee legislative sulle priorità politiche e legislative europee, in vista del semestre di presidenza italiana UE."
L'indagine sulla Terra dei Fuochi,"Se hai difficoltà a visualizzare il contenuto nel box qui sotto, clicca su questo link per scaricare la versione pdf del documento completo"
"Presidente Corte appello militare: ""Mancano norme per perseguire i reati commessi durante le missioni estere""","ROMA - ""La legislazione penale militare è inadeguata, il Parlamento non ha riformato il codice che regola il comportamento dei soldati nelle missioni estere . Si deve concludere che l'unico intervento possibile con riferimento alla giurisdizione militare sia la sua soppressione?"". Una provocazione, certo. Ma a renderla dirompente, è il fatto che a porla non è una associazione antimilitarista, ma Giuseppe Mazzi, il presidente (facente funzioni) della Corte d'Appello, nella sua relazione in occasione dell'inaugurazione dell'anno giudiziario della magistratura militare. Alla cerimonia è presente tutto il gotha della Difesa italiana, dagli esponenti del ministero della Difesa a tutti i rappresentanti delle forze armate. In quella che lo stesso Mazzi definisce una ""riflessione di tipo esistenziale"" c'è tutto lo sconforto degli operatori della giustizia militare che si trovano di fronte a problemi irrisolti da parte del legislatore. Il più grave, riferisce il presidente, è proprio la riforma del codice delle missioni estere . Il sistema normativo che regola il comportamento dei nostri soldati impegnati in Iraq, Afghanistan, Libano (e domani forse in Libia), è un autentico pasticcio giuridico. Dovrebbe essere in vigore il codice di guerra, in realtà, per ogni missione viene autorizzato il codice militare di pace. Siccome però quest'ultimo non tutela reati di tipo umanitario (come ad esempio le violenze su persone straniere del tipo di quelle perpetrate dai nostri soldati durante la missione di pace a Mogadiscio alla fine degli anni Novanta), per questi casi vale comunque il codice penale militare di guerra. Insomma, un garbuglio di leggi. La Cassazione assente. ""Purtroppo - si lamenta Mazzi - sulla questione non ha mai avuto l'occasione di pronunciarsi la Corte di cassazione. Risulta peraltro che, presso l’ufficio del giudice per le indagini preliminari di Roma, sia pendente un procedimento in cui è contestato, con richiesta di archiviazione, un reato previsto dal codice di guerra"". In altre parole, manca lo strumento giuridico per i giudici per perseguire un crimine commesso da soldati all'estero. Codice delle missioni militari estere: testo fermo in Senato. Una apposita commissione interministeriale ha studiato un terzo codice, quello delle missioni all’estero , che tiene conto della nuova tipologia della nostra presenza militare all’estero. La proposta di legge (""disposizioni concernenti la partecipazione dell’Italia alle missioni internazionali""), è stata approvata dalla Camera il 13 maggio 2015. Ma il testo si trova all’esame del Senato dal 15 settembre scorso. La giustizia militare va soppressa? ""Si deve quindi concludere - dice, provocatoriamente, Mazzi - che l’unico intervento possibile con riferimento alla giurisdizione militare, anche come condizione imprescindibile per la necessaria riforma sostanziale dei codici militari, sia la sua soppressione, con la costituzione di sezioni specializzate presso gli organi della giurisdizione ordinaria? Se le istituzioni cui spetta compiere la scelta decideranno così, è ovvio che i magistrati militari, che sono servitori dello Stato e hanno giurato fedeltà alla Repubblica, collaboreranno per la attuazione di tale progetto di riforma"". Ma la giustizia ordinaria è nel dramma . Per Mazzi, tuttavia, sopprimere la giustizia militare per farla confluire in quella ordinaria può peggiorare la situazione, anzichè risolverla. ""È giusto, però - osserva il magistrato militare - che si indichino le problematicità connesse alle possibili scelte del legislatore. Se da un lato non può che essere sottolineata l’inaccettabilità della situazione attuale, dall’altro va rilevato che la alternativa al mantenimento di una organizzazione giudiziaria militare autonoma è una giustizia ordinaria penale che si trova, come abbiamo ascoltato ad esempio nella ultima Relazione del Presidente della Corte di appello di Roma e negli interventi per l’inaugurazione dell’anno giudiziario 2016, in condizioni drammatiche: un numero di procedimenti pendenti esorbitante, in buona parte già prescritti; carenza di aule; concorsi per il personale che non sono effettuati da venticinque anni; adempimenti essenziali di cancelleria che vengono svolti solo grazie all’intervento di personale stipendiato dal Consiglio dell’Ordine degli Avvocati; molti procedimenti penali che vengono tenuti fermi dalla Procura della Repubblica, per consentire lo svolgimento degli altri da parte del Tribunale"". ""Sezioni specializzate: non è strada giusta"" . ""La costituzione di sezioni specializzate - spiega Mazzi - per i reati militari presso i Tribunali ordinari e le Corti di appello (ovvero, in ipotesi, presso i soli tribunali ordinari di Roma, Verona e Napoli e presso la sola Corte di appello di Roma), con il trasferimento agli Uffici giudiziari ordinari degli attuali circa cinquanta magistrati militari, determinerebbe benefici minimi alla efficienza della giustizia penale ordinaria e, in una situazione della giustizia ordinaria così difficile, non mi sento di affermare con ragionevole certezza che, con la soppressione dei tribunali militari, gli interessi protetti dalla legge penale militare potrebbero trovare una tutela adeguata. Credo che in proposito i responsabili istituzionali della Difesa dovrebbero effettuare una riflessione approfondita e far conoscere chiaramente la propria posizione. ""Una riforma che non può più attendere"" . ""Sarebbe in definitiva davvero deludente - conclude il presidente Mazzi - se la parabola della giustizia militare si compisse nella indifferenza e, nella impraticabilità politica di ogni altra soluzione, nella esclusiva considerazione dell’esiguo numero di procedimenti, ci si limitasse a valutare l’ipotesi di ulteriore riduzione del numero dei Tribunali militari, trascurando ancora l’esigenza, sulla quale è invece nostro dovere continuare a richiamare l’attenzione, di una riforma della legge penale militare"". Reati e statistiche. "" Dei 1569 procedimenti pervenuti presso l’Ufficio del gip o del gup - si legge nella relazione - 214 sono stati definiti con decreto che dispone il giudizio, 88 con sentenza di non luogo a procedere, 54 con applicazione di pena su richiesta e 48 con giudizio abbreviato: si conferma quindi l’elevato ricorso ai riti alternativi, che può ritenersi connesso anche alla celerità delle successive fasi e gradi del processo; - i Tribunali militari di Napoli, Roma e Verona hanno definito 230 processi e la Corte militare di appello 155. Fra i reati maggiormente contestati sono da rammentare: reati di peculato militare e truffa ai danni dell’Amministrazione Militare, pari a circa il 28% del totale; reati contro la disciplina militare: insubordinazione (19%), abuso di autorità (17%), disobbedienza (10,5%); reati contro il servizio militare: abbandono di posto e violata consegna (14.5), simulazione di infermità (8,6%), diserzione (2%); reati contro la persona: diffamazione (7%), ingiuria (6%), lesione personale (2%)""."
"Caso Savoia, Grasso: ""Rientro dei resti solo atto di compassione"". Ma Emanuele Filiberto: ""Il re merita il Pantheon""","ROMA - Continua a suscitare polemiche il rientro e la destinazione finale della salma di Vittorio Emanuele III di Savoia. La comunità ebraica di Roma protesta contro l'ipotesi di tumulare il feretro al Pantheon, come richiesto dalla famiglia. Ma il presidente del Senato esclude questa possibilità e chiarisce che sulla figura dell'ex re d'Italia non verrà fatto ""nessun revisionismo"". I Savoia però insistono: ""Merita il Pantheon, da sempre la sepoltura dei re è lì"", ha dichiarato Emanuele Filiberto , al termine della cerimonia nella cappella di San Bernardo nel santuario di Vicoforte (Cuneo) dove sono state poste le salme del re e della moglie, la regina Elena. E con lui concorda anche Maria Pia di Savoia , intervistata da Repubblica, che afferma che l'organizzatrice del rientro è stata sua sorella Maria Gabriella , senza avvertire i parenti più stretti. Ferma da subito la posizione della comunità ebraica: ""Ho letto e sono convinta che le istituzioni sapranno prendere la decisione giusta. Sarebbe veramente uno scempio mettere la salma al Pantheon, che è anche un luogo vicino a quello della deportazione di tanti ebrei italiani"", afferma la presidente della comunità di Roma Ruth Dureghello , interpellata a margine della presentazione del restauro del Portico d'Ottavia. Vittorio Emanuele III al Pantheon, Dureghello (Comunità Ebraica): ""Questo rientro ci addolora"". In merito, il presidente del Senato Piero Grasso non lascia spazio a dubbi, escludendo il Pantheon come destinazione finale del feretro: ""Un paese maturo e democratico deve saper fare i conti con il proprio passato. Le responsabilità prima, durante e dopo l'avvento del fascismo, così come la firma delle vergognose leggi razziali, non consentono alcun revisionismo"", afferma in una nota. ""Il rientro della sua salma in italia, essendo stata esclusa categoricamente la possibilità della tumulazione al Pantheon - aggiunge-, è un mero atto di umana compassione senza alcun onore pubblico, gestito con prudenza e sobrietà"". Dopo il feretro della regina Elena , infatti, ieri è rientrata in Italia anche la salma del marito, fuggito nel 1946 dopo aver abdicato in favore del figlio Umberto II. Le spoglie si trovavano in Egitto, dove si era rifugiato in esilio: sono state trasportate da un aereo cargo dell'aeronautica militare italiana. La famiglia Savoia aveva richiesto la tumulazione al Pantheon, dove già si trovano i resti dei re d'Italia, ma subito si era levate voci contrarie - in particolare da Anpi e comunità ebraica - che hanno ricordato in particolare il fatto che Vittorio Emanuele III conferì a Mussolini l'incarico di governo e firmò le leggi razziali del regime fascista. Savoia, la salma di re Vittorio Emanuele III a Vicoforte Sull'uso del volo di Stato interviene Massimo D'Alema : ""Vittorio Emanuele III è stato corresponsabile del fascismo e quindi condivido il sentimento di ripulsa delle comunità ebraiche e dell'Anpi"", commenta il leader di Liberi e Uguali ad Agorà su Rai3. E conclude: ""Trovo che il rientro con volo di Stato sia un episodio sgradevole da chiarire in Parlamento"". Vittorio Emanuele di Savoia, seduto, con la moglie Marina e il figlio Emanuele Filiberto al santuario di Vicoforte  Anche Piero Fassino , ex sindaco di Torino e dirigente del Pd, commenta: ""Il decorrere del tempo non cancella le gravi responsabilità di Vittorio Emanuele III, che ha condiviso tutte le sciagurate scelte della dittatura fascista, ha avallato le leggi razziali, ha condiviso l'entrata in guerra e nel passaggio più drammatico, l'8 settembre 43, si è vergognosamente sottratto alle sue responsabilità. Pretendere di rendergli onore è un'ulteriore offesa a quanti, anche pagando con la vita, hanno lottato per la dignità dell'Italia"". Ma Emanuele Filiberto, che è bisnipote di Vittorio Emanuele III, è assolutorio anche sulla questione della firma delle leggi razziali: ""La mia famiglia le ha sempre condannate"". E sulla collocazione dei resti a Vicoforte parla di ""una prima tappa, forse una transizione come fu per la sua vita. Nato in Piemonte andò poi a Roma. Da sempre la sepoltura dei re è al Pantheon, c'è già il nulla osta del rettore, intendiamo andare avanti. Sono sicuro che dopo questo passaggio in Piemonte si andrà a Roma. E poi comunque sarà la Chiesa a decidere"""
"Papa Francesco: ""Diffondere documenti è reato, triste e deplorevole. Ma non mi fermeranno""","CITTA' DEL VATICANO - ""Diffondere documenti è reato. Ma voglio essere chiaro: chi commette questo reato non fermerà la mia opera di riforma"". Così papa Francesco ha risposto alla nuova fuga di documenti che ha innescato l'inchiesta Vatileaks 2. In modo clamoroso, fragoroso e inedito: affrontando l'argomento dopo l'Angelus in piazza San Pietro. ""Rubare quei documenti è un reato. E' un atto deplorevole che non aiuta"" le parole di Bergoglio, ""io stesso avevo chiesto di fare quello studio. E quei documenti, io e i miei collaboratori, già li conoscevamo bene. Avevamo iniziato delle riforme che stavano già dando dei frutti. Alcuni visibili"". Per la fuga di notizie, la gendarmeria vaticana ha tratto in arresto la pierre Francesca Immacolata Chaouqui (poi rilasciata per aver collaborato alle indagini) e il monsignore spagnolo dell'Opus Dei Lucio Angel Vallejo Balda, che furono entrambi componenti della Commissione di studio sulle attività economiche e amministrative , organismo voluto dall'allora neo eletto papa Bergoglio per analizzare la situazione patrimoniale e gestionale della Santa Sede in vista delle riforme. ""So che molti di voi sono stati turbati dalle notizie circolate nei giorni scorsi a proposito di documenti riservati della Santa Sede che sono stati sottratti e pubblicati"" ha premesso il Papa, rivolgendosi alla piazza gremita e a tutti i cattolici nel mondo, riferendosi evidentemente ai due libri usciti in settimana, che di quelle fonti si sono nutriti: Avarizia del giornalista dell'Espresso Emiliano Fittipaldi, Via Crucis di Gianluigi Nuzzi, già autore di Sua Santità che fu al centro del primo scandalo Vatileaks. ""Voglio dirvi anche - ha quindi assicurato il Pontefice - che questo triste fatto non mi distoglie certamente dal lavoro di riforma che stiamo portando avanti"". La Riforma va avanti con l'aiuto ""dei miei collaboratori e con il sostegno di tutti voi"" ha scandito Francesco, ""sì, con il sostegno di tutta la Chiesa, perché la Chiesa si rinnova con la preghiera e con la santità quotidiana di ogni battezzato"". ""Perciò - ha concluso Bergoglio - vi ringrazio e vi chiedo di continuare a pregare per il Papa e per la Chiesa, senza lasciarvi turbare, ma andando avanti con fiducia e speranza"". Le riforme intraprese da papa Francesco, di cui, come ha spiegato il Pontefice, molti dei documenti trafugati rappresentavano lo studio preparatorio, mirano per molti aspetti a rendere trasparenti ed etiche le istituzioni economiche e finanziarie preposte alla gestione del patrimonio della Santa Sede. Significativamente, durante l'Angelus, il Papa ha parlato, ancora una volta, del suo obiettivo, la Chiesa dei poveri, affrontando il passo del Vangelo che racconta dell'""obolo della vedova"". ""C'è differenza tra portafoglio e cuore"" ha sottolineato il Papa, ""chiediamo al Signore di ammetterci alla scuola di questa povera vedova, che Gesù, tra lo sconcerto dei discepoli, fa salire in cattedra e presenta come maestra di Vangelo vivo. Per l'intercessione di Maria, la donna povera che ha dato tutta la sua vita a Dio per noi, chiediamo il dono di un cuore povero, ma ricco di una generosità lieta e gratuita"". Il pontefice ha anche spiegato che ""la vera carità si fa non da quello che ci avanza, ma da quello che ci è necessario e ci costa di più dare"". In proposito Bergoglio ha raccontato un episodio riguardante una famiglia di Buenos Aires. ""Una mamma e i suoi tre figli, mentre il papà era al lavoro, si erano messi a tavola davanti a delle cotolette alla milanese. Bussano, la mamma chiede chi è. Il bambino che va ad aprire spiega che c'è un povero che chiede da mangiare. E la mamma, che era una buona cristiana, prende un coltello e dice ai figli: 'Cosa facciamo? Gli diamo metà di ogni cotoletta?'. 'No mamma, non così! Prendi dal frigo', rispondono i bambini. 'No, facciamo tre panini così', replica la madre. E i figli hanno imparato. La vera carità si fa così. Sono sicuro che quel pomeriggio hannno avuto un po' di fame, ma così si fa. Dobbiamo privarci di qualcosa, come quei bambini di metà delle cotolette""."
Nel primo videogioco per non vedenti diventiamo cavalieri medievali,"UN PRATO, forse il giardino di una casa. Si sentono in lontananza i tuoni di un temporale estivo e, in sottofondo, il richiamo delle cicale. Non vediamo nulla, solo i suoni descrivono l'ambiente, perché questa è un'avventura per non vedenti. O, meglio, un assaggio di quel che sarà A Blind Legend , videogame per smartphone che la francese Dowino sta realizzando. Nella breve dimostrazione scaricabile dal sito, veniamo guidati dalla voce di nostra figlia Louise in una sorta di nascondino. Lei corre e ci chiama. Noi, orientandoci con la sua voce, dobbiamo trovarla. Frustrante, verrebbe da dire. Invece, una volta indossate le cuffie e usando le frecce della tastiera per andare avanti o indietro, a destra o a sinistra, si impara quasi subito a immaginare tutto quel che ci circonda e a muoverci in questo nuovo mondo in cerca di Louise. ""I videogame sono un mezzo straordinario e una delle forme di intrattenimento più importanti e ricche. Ma a differenza della letteratura, del cinema e della televisione che hanno contenuti tradotti per i non vedenti, i giochi elettronici per i ciechi sono pochissimi"", racconta Pierre-Alain Gagne, uno dei fondatori della Dowino assieme a Nordine Ghachi e Jérôme Cattenot. ""L'idea ci venne cinque anni fa, ma all'epoca non trovammo una tecnologia che potesse rendere il suono così preciso da trasformarsi in vista"". Poi la scoperta delle ""registrazioni binaurali"", un metodo pensato per l'ascolto in cuffia che è a un tempo accurato e tridimensionale. Ed è grazie a questa tecnica che la mente riesce a produrre immediatamente immagini di quel che ci circonda. In A Blind Legend , che uscirà a inizio 2015 su App Store Apple e Google Play, non si tratterà di cercare nostra figlia nel giardino di casa. L'ambizione è ben altra e molto più articolata. È un'avventura ambientata nel Medioevo, dove vestiremo i panni di Edward Blake, un cavaliere al quale è stata rapita la moglie. L'ha presa Thork, il signore di High Castle Island, che ha sconfitto Blake cavandogli gli occhi. E ora lui, con l'aiuto della figlia Louise, è deciso a salvare la moglie e a uccidere Thork e i suoi soldati. ""Ma non è un'avventura fantasy"", sottolinea Gagne. ""Niente draghi quindi o mostri del genere. E gli ambienti, sonori, saranno verosimili"". Alla Dowino, che per finanziare il progetto ha scelto il sito di crowdfunding europeo Ulule , hanno optato per il modello del freemium. In pratica A Blind Legend sarà gratuito e il giocatore avrà cinque vite a disposizione. Esaurite quelle per rientrare in gioco o si aspetterà venti minuti, oppure potremo acquistare nuove vite per rigiocare subito. Videogame per non vendenti. A Blind Legend e i primi esperimenti Non è la prima volta che si tenta di creare un gioco per non vedenti. In Italia, un anno fa circa, è uscito Eymerich inquisitore: la peste della TiconBlu, tratto dall'opera di Valerio Evangelisti e doppiato interamente per non vedenti. Più simile Shades of Doom, ""sparatutto"" che come A Blind Legned usa i suoni per guidare il giocatore, anche se in maniera meno precisa. Vale la pena poi ricordare l'horror BlindSide , un ""audio adventure game"" sviluppato a Boston e disponibile per iPhone e le due app della software house inglese Somethinelse Papa Sangre e The Nightjar sempre per iOs. ""Con le tecnologie che stiamo impiegando vogliamo creare un'esperienza narrativa nuova attraverso i suoni e non solo per i non vedenti"", continua Pierre-Alain Gagne. ""Stimolare l'immaginazione delle persone e, attraverso il nostro gioco, spingerle a produrre migliaia di immagini mentali"". L'esatto opposto dei videogame normali in pratica che, bombardandoci di sequenze in alta definizione, lasciano davvero poco spazio alla nostra capacità di creare. Se Gagne e compagni dovessero riuscirci, non è scontato, non sarà una cosa da poco."
"Brasile, il senzatetto viene ricoverato e i suoi cani lo aspettano per ore fuori dall'ospedale","Quando i veri amici hanno quattro zampe. Un gruppo di cani ha aspettato il loro proprietario, un senzatetto di Rio do Sul - un comune del Brasile nello Stato di Santa Catarina - per tutta la notte. Lo hanno atteso - senza disturbare e pazientemente - sull’uscio dell’ospedale in cui lui era ricoverato. Erano quattro, si sono posizionati uno accanto all’altro e in questo modo hanno suscitato la curiosità di medici e pazienti. A immortalare la scena è l'infermiera Cris Mamprim , che senza esitare e colta dalla sensibilità degli animali, ha subito condiviso la foto su Facebook ottenendo migliaia di like e condivisioni. ""Con tanta gente malvagia in giro, oggi mi sono imbattuta in questa scena. Nell'ospedale in cui lavoro, alle 3 del mattino, mentre il loro César (un senzatetto) veniva ricoverato, i suoi amici lo aspettavano alla porta"", scrive la ragazza sui social. ""Una persona semplice, che si affida dall'aiuto degli altri per vincere la fame, il freddo, i dolori, le cattiverie del mondo, ha al suo fianco i migliori compagni, e lo scambio è reciproco. Scambio d'amore, affetto, calore, comprensione"". E, come si vede nelle telecamere, non fanno altro che fissare la porta della stanza dove è stato ricoverato César, l'unico uomo che da sempre si è preso cura di loro. Ma non è tutto, perché: ""E' proprio César a confessarci che si toglie il pane dalla bocca per nutrirli. Non so come sia la sua vita, il perché è per strada, e non voglio nemmeno saperlo e giudicare, ma ammiro il rispetto e l'amore che ha per i suoi amici cuccioli un tempo abbandonati""."
Dai satelliti italiani la foto dell'iceberg staccatosi dalla piattaforma Larsen C,"GRAZIE alla costellazione satellitare italiana di osservazione della Terra COSMO-SkyMed, abbiamo la sequenza di immagini più completa per capire l'evoluzione e la velocità della frattura della piattaforma di ghiaccio antartica Larsen C. Lo studio è stato realizzato nell'ambito di un progetto italiano guidato da ISAC-CNR e avviato dall'Agenzia Spaziale Italiana ( ASI ) per la comunità scientifica. Nell'acquisizione dell'8 luglio, si nota che la separazione del Larsen C non era ancora completata, solo quattro giorni dopo, il 13 luglio, la nuova acquisizione dei dati da parte dei satelliti, ha evidenziato l'evoluzione finale della frattura con la creazione un iceberg ""record"" di dimensioni gigantesche (circa 6.000 km 2 con uno spessore di circa 200 metri e un peso di trilioni di tonnellate), paragonabile alla Regione Liguria.  Già dal 2011 l'ASI ha iniziato una serie di acquisizioni con i quattro satelliti di COSMO-SkyMed per monitorare il Larsen; l' Agenzia Spaziale Europea ha anche evidenziato con le osservazioni della costellazione Sentinel -1 che la frattura si era estesa di 38 miglia nel periodo gennaio 2016 - gennaio 2017. Le due costellazioni Radar forniscono una visione integrata ed esaustiva dell'evoluzione della crepa utilizzando anche tecnologie interferometriche che consentono una più profonda comprensione del fenomeno stesso. I satelliti sono in grado di offrire un monitoraggio continuo dell'evoluzione delle fenditure nel ghiaccio, in particolare i satelliti radar ad apertura sintetica (SAR) perché possono vedere attraverso nuvole e l'oscurità della notte antartica, mentre i satelliti ottici possono fare osservazioni solo in presenza di luce solare. I dati di COSMO-SkyMed sono acquisiti dal Centro di Geodesia Spaziale di Matera dell'ASI, uno dei più importanti poli scientifici del Meridione, e sono elaborati da e-Geos, (80% Telespazio e 20% ASI) un'eccellenza nel settore dei dati spaziali. Proprio oggi al Centro Spaziale arriverà in visita il Presidente della Repubblica Sergio Mattarella a testimoniare l'importanza della ricerca scientifica e del sistema spaziale italiano. Un riconoscimento importante: il monitoraggio delle costellazioni satellitari è fondamentale perché si tratta di aree che hanno un impatto rilevante sul clima, il meteo, e sul funzionamento dell'intero ecosistema terrestre. E le informazioni che stiamo raccogliendo saranno cruciali per avere una maggior comprensione delle dinamiche dei ghiacci per definire le politiche ambientali del futuro. Intanto il monitoraggio di COSMO-SkyMed continuerà nei prossimi mesi per testimoniare il destino finale di questo Iceberg da record mondiale."
"Mattarella consegna le onorificenze agli eroi civili: ""Si vive meglio combattendo il pregiudizio""","""Il nostro paese è ricco di energie positive, di persone che sanno che si vive meglio se ci si impegna per il bene comune, se si combatte per sconfiggere prevaricazioni e pregiudizi. Siamo nati per vivere insieme e non separati"". Lo ha detto il presidente della Repubblica Sergio Mattarella consegnando le onoreficenze ai 33 ""eroi civili"" da lui premiati. ""I vostri comportamenti - ha aggiunto Mattarella rivolgendosi agli insigniti - hanno indicato queste sensibilità. I riconoscimenti sono il segno che si vuole dare al Paese, non solo l'indicazione di comportamenti da apprezzare ma anche da conoscere""."
"Carceri, i diritti violati e le iniquità di quel 32% di detenuti stranieri","ROMA - Per la prima volta si può osservare con chiarezza uno di quei luoghi dove in Italia emerge la contraddizione tra giustizia e diritto. Dove l'assenza di capacità organizzativa da parte dello Stato rischia di creare dei vuoti di diritto che mettono a repentaglio prerogative inviolabili di migliaia di persone. L' associazione Antigone , grazie al lavoro di Patrizio Gonnella, il suo presidente, illumina la situazione dei detenuti immigrati nel nostro Paese. Dati, cifre, analisi delle norme vigenti. E alcune proposte che potrebbero rendere l'Italia un paese all'altezza della tradizione della sua giurisprudenza. Partiamo con i dati. Al 31 luglio del 2014 i detenuti immigrati sono passati a 17.423 unità, il 32% del totale della popolazione carceraria. E il rilevamento di un miglioramento statistico - in pochi anni la percentuale è diminuita di cinque punti - non può cancellare l'analisi. ""Ciò è avvenuto più per caso che non per una strategia penale diretta a redistribuire il peso delle iniquità sociali. Di fronte al grave problema del sovraffollamento non si poteva che intervenire nei confronti di quelle categorie di persone detenute che nel tempo, loro malgrado, hanno contribuito a determinarlo"", scrive Gonnella in ""Detenuti stranieri in Italia"", il libro pubblicato dalle Edizioni Scientifiche italiane frutto di una ricerca che Antigone ha svolto insieme alla Open Society Foundations. Testo che sarà presentato oggi a Roma e che Repubblica. it ha potuto leggere in anteprima. Un territorio instabile. E si tratta di un viaggio all'interno di un territorio giuridico paradossalmente instabile. Perché il ""caso"" non può essere contemplato quando si tratta di diritti. Gonnella è molto chiaro. ""Quando ci si affida il caso e non a una strategia il rischio è che in breve tempo si torni al passato. Così da ottobre 2014 si sentono le sirene di nuove campagne contro gli immigrati che potrebbero portare a un aumento generale della popolazione reclusa"". E a fronte di questo pericolo, l'unica soluzione è una ""rivoluzione organizzativa che tenga conto di come sia cambiata l'utenza penitenziaria e ridisegni il tutto alla luce della presenza non minoritaria dello straniero in carcere"". Il rischio della recidiva. Il punto è prevedere che lo staff penitenziario sia all'altezza delle sfide poste dall'accoglienza degli stranieri. Che va fatta anche in carcere. Ancora Gonnella: ""L'enunciazione di principi anti- discriminatori, per essere effettiva, richiederebbe ulteriori modifiche legislative, organizzative e operative. Ogni carcere deve avere un numero sufficiente di mediatori culturali e interpreti pagati dallo Stato e inseriti a pieno titolo nella vita penitenziaria"". Tutto per rendere il sistema non punitivo ma indirizzato sulla strada del reinserimento sociale anche dello straniero che delinque. Che se viene lasciato solo a se stesso in carcere, rischi di ritornare a commettere gli stessi reati per cui è stato già condannato. Dopo l'analisi, le proposte. Che Antigone articola in trentatré punti che potrebbero andare a comporre uno Statuto dei diritti dei detenuti stranieri in Italia. Quasi un suggerimento alla politica. Si parte dalla ""cancellazione dell'espulsione come misura di sicurezza fino all'inserimento nel sistema procedurale italiano del principio del favor rei, secondo il quale ""nessuno deve ? essere soggetto in Italia a una sanzione o una misura alternativa più afflittiva rispetto a quella ? del Paese di provenienza"". ? Poi la recezione della Raccomandazione del 2012 del Consiglio d'Europa sui detenuti stranieri. Per farli sentire meno soli. Poi il lavoro ""culturale"" da organizzare negli istituti di pena. Dai corsi in cui si portano a reciproca conoscenza le diverse ""culture nazionali"" fino alle norme che esplicitino come ""in materia di vestiario ed igiene vanno rispettate le identità culturali e religiose"" e che facciano che all'interno del carcere sia possibile acquistare ""cibi etnici"". Poi la liberalizzazione della corrispondenza telefonica e l'uso di internet: dalla comunicazione via skype fino alla possibilità di inviare mail ai parenti lontani. Poi le biblioteche, lo sport, l'accelerazione nelle pratiche per la concessione del visto. Per uno Stato che faccia sentire meno soli i migranti che ospita anche nelle proprie strutture carcerarie."
"Lingotto, ultima giornata, Renzi: ""Qualcuno ha provato a distruggere il Pd""","TORINO - Circa cinquemila persone, molte rimaste in piedi, al Lingotto di Torino per l'ultima giornata della convention del Pd in vista delle primarie. A chiudere i lavori l'ex presidente del Consiglio Matteo Renzi. ""Nelle scorse settimane qualcuno ha cercato di distruggere il Pd perché c'è stato un momento di debolezza innanzitutto mia"" ha detto. ""Ma non si sono accorti che c'è una solidità e una forza che esprime la comunità del Pd, indipendentemente dalla leadership: si mettano il cuore in pace, c'era prima e ci sarà dopo di noi e ora cammina con noi"". Renzi rivendica l'importanza del confronto e della vicinanza con gli ""ultimi"", perché ""questa è la sinistra, non chi canta bandiera rossa col pugno chiuso"". E augura buon lavoro a Orlando e Emiliano ""perché non facciamo polemiche con nessuno e in particolare con i nostri compagni di squadra"". Parla della Fiat, ma non la Fiat di Marchionne, bensì quella degli operai di Melfi e Mirafiori. ""Bisogna crearlo il lavoro non farci i convegni"", dice. Punta il dito anche contro la burocrazia e l'evasione fiscale. Richiamando i fatti di ieri di Napoli ha ribadito, condannando il comportamento del sindaco De Magistris: ""Non possiamo fare alleanze con chi non rispetta la legalità, non possiamo allearci con un sindaco che si schiera dalla parte di chi sfascia una città come Napoli per non far parlare un deputato, anche se questo è Salvini"". Tra i temi più caldi affrontati, quello sulla giustizia. Tutti ovviamente si aspettano il riferimento a lotti, o al padre, entrambi indagati nella vicenda Consip . Ma con un coup di theatre arriva la solidarietà alla sindaca di Roma, Virginia Raggi (indagata nella vicenda Marra-Romeo), perchè, spiega Renzi, ""noi siamo dalla parte della giustizia che qualcuno, anche nel nostro campo, ha confuso col giustizialismo"". Ai 5 Stelle (e anche a qualcuno del centrosinistra) dunque arriva la lezione di garantismo del segretario pd: ""Non si può essere garantisti a giorni alterni"". Quindi, l'affondo ai grillini. L'ex premier invita Di Maio, vicepresidente della Camera, e il deputato Di Battista, a rinunciare all'immunità e alle prerogative parlamentari per ""diifendersi nei tribunali dalle nostre querele"". Il discorso prosegue poi tirando di nuovo in ballo la questione dei vaccini: ""Non si fa politica giocando sulla salute e i diritti dei bambini"". Renzi ricorda che la leadership è importante, così come i giovani , la nuova linfa: ""Non vogliamo un partito di correnti e caminetti, c'è bisogno di più leader non di meno leader. Quello senza leadership è un modello sbagliato. Abbiamo bisogno di idee, specialmente dei quarantenni. C'è una generazione nuova, quella dei millenials, piena di valori, che non siamo riusciti a prendere. Mettiamoli alla prova. Ascoltiamoli. Ci rottameranno? Pazienza!"". D'altra parte riconosce anche l'importanza degli anziani : ""Sono il nostro riferimento più forte a livello elettorale e abbiamo bisogno di loro. Re-innamorarsi della politica anche quando si ha una certa età è una cosa bella"". Riconosce che questo è un Paese 'arrabbiato' ma il modo per far passare questa arrabbiatura è riscoprire la comunità ""il noi, trovando punti d'incontro, dare risposte che nascano dal dialogo, non dall'affermazione di un principio. Noi non siamo rassegnati a tornare indietro. Rivendichiamo il futuro, diciamo agli italiani che lo spazio per il cambiamento è qui e ora. Ma che al tempo stesso non c'è il noi senza l'io"". E cita il cantante Brunori Sas e le parole del brano 'A casa tutto bene'. Sul palco dell'ex stabilimento Fiat hanno parlato in mattinata l'eurodeputata Cecile Kyenge, il ministro dei Trasporti e Infrastrutture, Graziano Delrio, il deputato Matteo Richetti, l'ex sindaco di Torino ed segretario Ds, Piero Fassino, la ministra dell'Istruzione, Valeria Fedeli, e il sottosegretario Tommaso Nannicini. Presente, ma senza intervenire, il presidente del Consiglio Paolo Gentiloni , che in mattinata ha twittato: ""Oggi al #Lingotto17 con Matteo Renzi. Più forza al Pd per il futuro dell'Italia"". Al suo arrivo in sala è stato accolto con un applauso della platea. Seduto in prima fila anche il ministro dello Sport Luca Lotti. Oggi al #Lingotto17 con @matteorenzi Più forza al Pd per il futuro dell'Italia — Paolo Gentiloni (@PaoloGentiloni) March 12, 2017 Dal Teatro Eliseo di Roma, l'altro candidato alla segreteria dem Andrea Orlando , spinge per una larga alleanza per battere la destra. ""Noi dobbiamo guardarci intorno soprattutto. Sulla base di un impatto politico programmatico dobbiamo costruire un'alleanza larga: non è questo il momento di mettere paletti, è il momento di costruire dei ponti. Credo che questa sia la condizione essenziale per battere la destra"", ha detto il ministro della Giustizia durante l'iniziativa 'Cambiare il Pd, ricostruire l'Italia con Orlando segretario'. Si schiera con Orlando il governatore del Lazio Nicola Zingaretti secondo cui il Congresso è un momento di confronto ma ""occorre cambiare e Andrea è oggettivamente la persona che garantisce di più questo cambiamento sia sul partito sia sulla credibilità di essere un leader che unisce"". Tornando al Lingotto, ha aperto a Pisapia Matteo Orfini : ""Con Pisapia vogliamo continuare a lavorare e combattere insieme e siamo interessati a ciò che si muove intorno"". La ministra Marianna Madia è tornata sul tema delle riforme: ""La riforma non è stata bocciata dalla Corte costituzionale. Tutti i decreti legislativi sono efficaci e in vigore. La riforma è viva e lotta insieme a noi. La riforma cerca di far fare un passo avanti al nostro Paese"". Il ministro dei Trasporti Graziano Delrio ha paragonato Renzi a Maradona: ""I napoletani non avevano paura che Maradona giocasse troppo la palla, senza Maradona giocavano ma non vincevano lo scudetto""."
"Colombia, uccisi almeno 12 soldati in un'imboscata","BOGOTA' - Un attacco che interrompe col sangue la fragile tregua in corso in Colombia, con i tentativi di porre fine alla più lunga guerra civile sudamericana tra il governo e i ribelli marxisti delle Farc . L'altra potente formazione ribelle di ispirazione marxista, l'Eln, ha ucciso in un agguato 12 membri delle forze di sicurezza di Bogotà. Lo ha annunciato il presidente Juan Manuel Santos. L'attacco è avvenuto mentre proteggevano il viaggio verso la capitale di un carico di schede elettorali provenienti da un parco nazionale della Sierra Nevada: i voti espressi in una riserva indigena per le elezioni amministrative. Altre sei persone - tutte civili - mancano all'appello, tra cui due scrutatori e una guida locale. Manuel Santos ha detto che l'attacco ha rovinato quelle che erano state altrimenti le elezioni più sicure in Colombia da decenni, con una riduzione del 60 per cento della violenza rispetto al voto precedente del 2011. E ha attaccato i ribelli dell'Eln, promettendo una controffensiva militare. ""Se pensano con questi atti di guadagnare spazio politico o rafforzare la propria posizione prima di un eventuale negoziato si sono sbagliati"", ha detto. Per quanto riguarda le Farc, invece, lo scorso settembre era stato annunciato l'accordo con il governo sulla spinosa questione delle conseguenze giudiziarie del loro conflitto. Un modo per porre fine a una guerriglia durata 40 anni. L'intesa era stata annunciata in una cerimonia all'Avana, alla presenza anche del presidente cubano Raul Castro."
Allarme digital skills: mancano a due terzi dei lavoratori italiani,"I LAVORATORI italiani considerano la digitalizzazione un elemento fondamentale per il successo dell’azienda in cui sono impiegati e le competenze digitali indispensabili per restare competitivi nel mercato del lavoro. Tuttavia, due terzi dei dipendenti si sentono scarsamente qualificati in questo campo per riuscire a garantire la propria occupabilità in futuro e soltanto un'impresa su tre dispone di personale adeguato a sviluppare una strategia digitale. LEGGI Tra robot e moda: costruirsi una carriera digitale È la fotografia di un'Italia in ritardo per quanto riguarda il digitale quella che emerge dal Randstad Workmonitor, che nel quarto trimestre del 2016 ha analizzato il grado di digital awareness sul posto di lavoro. L'indagine sul mondo del lavoro del secondo operatore mondiale nei servizi per le risorse umane è stata condotta in 33 Paesi delle Americhe, dell'Europa e dell'area Asia-Pacifico, su un campione di 400 lavoratori per ogni nazione di età compresa fra 18 e 65 anni che lavorino almeno 24 ore alla settimana. LEGGI Web e digitale: metà degli studenti italiani ha solo competenze base ''Dai risultati della ricerca - commenta Marco Ceresa , amministratore delegato di Randstad Italia -, le imprese italiane appaiono ancora poco preparate alla sfida digitale. Ben il 67% dei lavoratori infatti sente il bisogno di accrescere le proprie competenze, un dato che denuncia la necessità di formazione, accompagnata ovviamente dalla disponibilità di strumenti e infrastrutture digitali, per evitare che il nostro sistema economico perda competitività di fronte alle sfide del futuro, che saranno in gran parte nel campo digitale. La digitalizzazione va “agita” anche dalle aziende per potere offrire servizi e strumenti sempre più innovativi ed efficaci"". I risultati. Secondo la ricerca, il 90% degli italiani ritiene che tutte le imprese dovrebbero dotarsi di una strategia digitale. Una consapevolezza superiore di sei punti percentuali alla media globale (84%), che colloca il nostro Paese al sesto posto tra le nazioni oggetto di indagine, dopo Messico (95%), Brasile e Cile (94%), Portogallo e India (93%), Malesia e Argentina (92%). In generale, i più convinti appaiono i Paesi latino-americani con una media del 94%, seguiti da quelli asiatici e in coda quelli europei, con una media dell’80%. Con l'eccezione però dei Paesi del Sud Europa - tra cui appunto Italia ma anche Portogallo, Grecia e Spagna - che appaiono invece decisamente convinti dell'opportunità di una strategia digitale. LEGGI Ecco cosa chiedono le aziende Questa consapevolezza stride con il complessivo ritardo delle imprese italiane: solo il 57% dei lavoratori ritiene che la propria azienda abbia già adottato una strategia digitale, contro il 59% della media globale (ai primi posti India, Cina, Stati Uniti e Malesia, agli ultimi rispettivamente Argentina, Giappone e Ungheria). Ma non è tutto: ben il 70% dei lavoratori italiani pensa che la sua azienda non disponga di personale con le competenze adeguate ad avviare il percorso di digitalizzazione (due punti sopra la media dei Paesi analizzati, al 68%). Eppure, i dipendenti italiani guardano alla rivoluzione digitale con un atteggiamento ambiguo, che mescola ottimismo e apprensione. Il 43% dei lavoratori è convinto che buona parte delle proprie mansioni, quelle più ripetitive o le attività di routine, potrebbero essere automatizzate (circa nella media globale. E la maggioranza guarda con fiducia ad una rivoluzione tecnologica nelle proprie mansioni: il 59% ritiene che l'automatizzazione consentirebbe di aumentare la creatività. Ma due italiani su tre si dichiarano digitalmente impreparati. Il 67% dei lavoratori, infatti, ritiene di dover migliorare le proprie competenze in ambito digital per continuare a essere un profilo spendibile nel mercato del lavoro. Una sensazione di impreparazione che in Italia è superiore di cinque punti percentuali rispetto alla media globale (62%), anche se lontana dai livelli record di Cina e Malesia (al primi posti con oltre il 90% di dipendenti impreparato), mentre i più confidenti nelle proprie competenze sono Paesi dell'Europa continentale, con Ungheria, Olanda, Austria e Svezia a chiudere la classifica."
"Consenso in ripresa, il premier sale al centro. Pd oltre il 41%, in affanno Forza Italia","L'AUTUNNO di Renzi si annuncia caldo. Ma il forte calo di fiducia nei confronti del premier - e leader del PD - registrato un mese fa, oggi sembra essersi fermato. È quanto emerge dal sondaggio dell'Atlante Politico di Demos (condotto nei giorni scorsi). Che suggerisce, anzi, alcuni - limitati - accenni di ripresa. Il credito verso il governo, infatti, è risalito di un paio di punti - dal 54% al 56%. La stessa crescita che fa osservare la fiducia personale verso il premier: dal 60% al 62%. Non era scontato. Era possibile, infatti, che le indicazioni fornite dall'Atlante Politico di un mese fa annunciassero la fine del legame di confidenza fra Renzi e gli elettori. Questo sondaggio, invece, suggerisce come il ridimensionamento osservato in settembre riflettesse il ritorno alla normalità. Dopo l'euforia prodotta, nel clima d'opinione, dal successo conseguito alle Europee dal PD guidato da Renzi. Il PDR. Una ""normalità"", peraltro, ""eccezionale"", rispetto alla storia elettorale del Centrosinistra, rimasto una ""minoranza"" anche dopo l'avvento di Berlusconi. Oggi non è più così. LE TABELLE Il PD, secondo le stime elettorali dell'Atlante Politico, conferma e, anzi, rafforza, seppur di poco, il risultato delle europee. Supera, cioè, il 41%. Di gran lunga, il partito più forte, sul piano elettorale. Gli ""sfidanti"", invece, restano lontani. Il primo, e più importante, il M5s, si mantiene intorno al 20%. Il partito maggiormente in crescita è, però, la Lega che, ormai, sfiora il 9%. Crescono anche i Fratelli d'Italia, che, tuttavia, pesano poco. Meno del 4%. Ma superano, comunque, il NCD. Che, insieme all'UDC, è sceso al 2,6 %. Insomma, il Centro (destra) è scomparso, oppure è in grave difficoltà. Come dimostra il ripiegamento di Forza Italia, attestata intorno al 15,6%. Cioè, 3 punti meno di un mese fa. A conferma di come il PDR, dopo aver largamente assorbito i partiti di Centro, stia erodendo il voto degli elettori di Forza Italia. Ciò spiega le dinamiche e le ragioni del consolidamento di Renzi. Il brusco ridimensionamento del consenso verso il governo e verso il Premier rilevato a settembre, infatti, si era concentrato fra gli elettori di Centrodestra. E fra i piccoli imprenditori e i lavoratori autonomi del Nord. Le componenti dove, oggi, il sostegno risulta cresciuto maggiormente. I giudizi nei confronti del governo, infatti, nell'ultimo mese, sono risaliti proprio ""a destra"". Fra gli elettori di FI, in particolare: dal 34% al 46%. Ma anche della Lega e dei Fd'I. Sotto il profilo delle categorie professionali, la risalita più evidente, rispetto a settembre, riguarda, non per caso, i piccoli imprenditori, i lavoratori autonomi (dal 46% al 67%) e i liberi professionisti (dal 47% al 60%). Solo nella base del M5s la valutazione del governo resta molto negativa e non accenna a crescere. Questi mutamenti d'opinione appaiono conseguenti al dibattito intorno alla riforma del lavoro, il Jobs Act, approdato in Parlamento fra polemiche accese. Alimentate, soprattutto, dalla ""revisione"" dell'art. 18. Che Renzi ha sollevato, consapevolmente, per non vedersi spinto a Sinistra. Mentre il suo PDR guarda al Centro(sinistra). E mira a intercettare il voto di (centro)Destra. D'altronde, rispetto al marzo 2013, all'indomani delle elezioni politiche, il profilo politico di Renzi, fra gli elettori è cambiato profondamente. La fiducia nei suoi confronti, fra coloro che si definiscono di Sinistra: dall'84% è scesa al 62%. Venti punti in meno. Ma ne ha recuperati, in parallelo, dieci fra quelli di Destra. Mentre fra quelli di Centrosinistra si conferma all'80%. E nella base elettorale del Centro e del Centrodestra oscilla fra il 60 % e il 70%; in sensibile ri-crescita, comunque, rispetto a un mese fa. Anche per questo, il premier si è dimostrato cauto, e quasi elusivo, sul riconoscimento dei matrimoni gay celebrati all'estero. Cui si è opposto il ministro Alfano, leader del NCD. Perché è un tema sensibile, che, come mostra il sondaggio di Demos, ottiene un consenso crescente, fra gli italiani. Ma rischia di dividere il PDR, al suo interno. E, soprattutto, di ""dividerlo"" dagli alleati e dal Centrodestra. L'opposizione, così, non sembra più rispondere alla tradizionale alternativa politica, fra Sinistra e Destra, ma segue altre linee di demarcazione. Per prima, la frattura anti-europea, che, non a caso, accomuna il M5s e gli attori politici lepenisti: la Lega, ma anche i Fratelli d'Italia. Beppe Grillo, non a caso, nel corso della manifestazione del M5s al Circo Massimo, ha annunciato un referendum per uscire dall'euro. L'opposizione si presenta, in questo modo, come un'alternativa ""di sistema"". In nome di un diverso modello di democrazia: ""diretta"" invece che ""rappresentativa"". E per questo anti-parlamentare - pur agendo dentro al Parlamento. In nome di un diverso progetto geopolitico. Fuori dall'Europa. Anzitutto: dall'euro e dalla UE. Per questo, però, oggi Renzi appare senza alternativa. E può dedicarsi alla costruzione di un post-partito, dove l'identità personale si sostituisce alla tradizione e all'organizzazione del partito. Il PdR, per questo, appare un ""partito di elettori"", in grado di superare i confini territoriali e ideologici del passato. Così, guadagnato voti perdendo iscritti, in modo quasi speculare. Ma, allo stesso modo e per la stessa ragione, gli è difficile esercitare un controllo sui propri elettori. O, almeno, costruire un legame stabile con essi. Privi di fede, patria e comunità. Rischiano di diventare un popolo di apolidi. Scettici. Senza fissa dimora."
"Primarie Pd, è il trionfo di Renzi: sfiora il 70% dei voti. Affluenza: quasi 3 milioni","ROMA - Una valanga di voti. Che ha portato ""la Leopolda a essere maggioranza dentro al Pd"". Matteo Renzi incassa un placet che supera di gran lunga le previsioni. E che, a caldo, dal teatro Obihall di Firenze, dove arriva sulle note pop di I don't Care e dove c'è il pienone per riuscire ad ascoltarlo, gli fa dire senza remore : ""Siamo caduti e ci siamo rialzati... ai teorici dell'inciucio stavolta è andata male, da oggi non c'è più alibi per nessuno"". Per inciso: non nominerà mai Silvio Berlusconi. Mentre parla, il grosso dei seggi è già stato scrutinato. I risultati snocciolati di minuto in minuto dentro alle sezioni lo incoronano senza alcun dubbio il nuovo segretario del Pd. Col suo 67,8% di preferenze, infatti, il sindaco rottamatore e poi riformatore ingrana la quinta e lascia indietro - molto indietro - i due candidati concorrenti. Gianni Cuperlo non riesce a superare la soglia del 20% e si arena a quota 18. Pippo Civati , di contro, supera, sì, il 10% ma si ferma al 14,3 per cento. Tre percentuali che vanno lette assieme al dato - alto - dell'affluenza: quasi 3 milioni di elettori, dice il segretario uscente Guglielmo Epifani , hanno deciso oggi di raggiungere i gazebo democratici, mettersi in fila, versare l'obolo (minimo) dei 2 euro e scegliere il nuovo leader del partito. Cittadini che il Movimento 5 Stelle non ha esitato a definire su Facebook ""melma putrida"" e ""pecoroni"". Di sicuro c'è che questi 3 milioni rappresentano una cifra che è decisamente più bassa se la si confronta con le primarie del 2005 e del 2007 (quando andarono a votare rispettivamente 4,5 milioni e 3,5 milioni di persone), ma che potrebbe superare i numeri del ballottaggio 2012, quando la sfida a due tra Renzi e Pierluigi Bersani (ri)portò sotto i gazebo 2,8 milioni di cittadini. GUARDA I RISULTATI / LIVEBLOG / LE CONTESTAZIONI / TUTTI I VIDEO Ed è proprio il dato dell'affluenza il primo risultato che si piazza al di sopra delle attese: non era affatto scontato, infatti, che si riuscisse a superare la soglia psicologica dei 2 milioni di elettori. In Campania, Calabria e Sicilia non sono mancate le polemiche né le proteste tra denunce di ritardi e richieste di annullamenti. Sfiorare quota 3, tuttavia, servirà a legittimare il vincitore e, con lui, il Partito democratico. Vero è che questi numeri avranno necessariamente anche riflessi sugli equilibri di maggioranza e sul governo di Enrico Letta . Proprio il premier, poco dopo le 22, interviene sui risultati delle primarie e dice: ""Con Renzi lavoreremo insieme, con spirito di squadra"". Una sorta di parola chiave - questo 'fare squadra' - che non a caso è stata utilizzata anche da Romano Prodi e dallo stesso Cuperlo. Il secondo dato che si pone al di sopra delle attese è quello legato a Renzi medesimo e alle percentuali bulgare che lo consacrano alla guida del Pd. L'analisi del risultato regione per regione , ad esempio, conferma un Matteo vincitore ovunque, con picchi altissimi in Toscana (79%), Umbria, Marche ed Emilia-Romagna (tutti sopra al 70 per cento). Ma il sindaco supera la soglia del 60% anche al sud (Campania e Sicilia), eccezion fatta per Basilicata e Calabria. Alla vittoria di Renzi, tuttavia, fa da contraltare la batosta incassata da Cuperlo, che non è 'semplicemente' arrivato secondo (per quanto, poi, negli ultimi giorni fossero in molti a scommettere su una seconda posizione per Civati). La sconfitta del deputato cresciuto nella Fgci e sostenuto in primis da Massimo D'Alema è, di fatto, la sconfitta di un intero apparato. Una sconfitta che Cuperlo non tenta neanche di mitigare quando, in serata, parlerà agli elettori: ""Sarò leale e sincero verso Renzi. L'unità del Pd è un valore profondo e da difendere - dice - ma dovrà fondarsi sulla chiarezza reciproca e sulla trasparenza delle scelte. Noi abbiamo fatto un pezzo del viaggio. Il treno dove siamo saliti è il nostro treno e non scenderà nessuno. In uno spirito unitario non rinunceremo alle nostre idee in un partito più forte, e tutto questo lo faremo con un nuovo segretario che sarà il segretario di tutti"". Gli fa eco Civati, che qualche minuto più tardi interverrà dicendo: ""C'è il riconoscimento per la vittoria di Renzi, la stima per Cuperlo, ma mi è piaciuto meno D'Alema. Con questo gruppo dirigente possiamo vincere le elezioni e possiamo soprattutto farle, le elezioni. Buon lavoro al segretario Renzi. Questo è il vero momento di fondazione del Partito democratico"". Nel frattempo, anche Silvio Berluscon i telefona a Renzi per complimentarsi della vittoria. Lo riferiscono alcuni presenti alla cena a cui l'ex premier ha partecipato questa sera dopo la kermesse dei club ""Forza Silvio""."
"Twitter, presto una app dedicata alle news","OGNI NOTIZIA è commentata con un tweet. Anzi, di solito con centinaia di tweet. È da questa consapevolezza che Twitter ha deciso di provare a entrare nel mondo dell'informazione. Dopo le indiscrezioni relative al Project Lightning (contenitore di eventi in diretta), il sito Buzzfeed anticipa che il microblog sta sperimentando nelle applicazioni per iOS e Android una sezione dedicata alle notizie con i titoli d'attualità in primo piano, seguiti dai ""tweet"" a tema. Sotto lo sguardo attento degli investitori e alla ricerca di una nuova guida - dopo l'addio del ceo Dick Costolo e l'assunzione dell'interim da parte del co-fondatore Jack Dorsey - Twitter punta anche sull'informazione per rilanciarsi in un momento di grandi pressioni. Il nuovo esperimento (già attivo in Giappone e al via ora negli Usa) è stato confermato a Buzzfeed da un portavoce della compagnia. L'obiettivo è rendere i contenuti più facili da trovare e fruire sul microblog. La nuova sezione per le notizie pone in primo piano i titoli d'attualità più rilanciati o commentati su Twitter in un dato momento. Quando gli utenti cliccano sui titoli si aprirà una nuova pagina con il testo della notizia, eventuali foto e i ""cinguettii"" principali sull'argomento. Twitter sta testando anche Lightning, forse in arrivo a fine anno, una piattaforma gestita da professionisti in carne e ossa (e non da un algoritmo) in cui saranno raccolti tweet, foto, video, dirette streaming di Periscope , relativi a eventi in corso di svolgimento. Dal cinema alle breaking news."
"L'allarme dell'Oms: ""In Europa troppi uomini muoiono giovani per cause prevenibili""","GLI UOMINI europei vivono più a lungo e in salute, ma sono ancora troppi quelli che muoiono per cause prevenibili. Responsabili i cattivi stili di vita e l’abitudine di non andare dal medico. Accade spesso quando ci sono problemi psichiatrici e non si chiede aiuto. È quanto emerge dal primo studio dell'Organizzazione mondiale della sanità che si occupa della salute e del benessere maschile nei 53 Paesi della regione europea dell'Oms. Lo studio, dal titolo “Salute e benessere maschile nella regione europea OMS: miglior salute attraverso un approccio di genere”, è stato presentato questa mattina a Roma ai delegati del comitato regionale Oms Europa - organo decisionale dell’organizzazione - che inizia oggi la sua 68esima riunione. • LO STUDIO Secondo lo studio, le cause principali di morte per gli uomini tra 30 e 59 anni sono le malattie cardiovascolari, il cancro, il diabete e le malattie respiratorie , ma circa l’86% dei decessi può essere attribuito a malattie non trasmissibili e agli infortuni che colpiscono i più giovani. Nella parte orientale dell’Unione Europea, il 37% delle morti legate alle malattie non trasmissibili avviene prima dei 60 anni di età, rispetto al 13% della parte occidentale della regione. Inoltre, circa 3 quarti degli uomini perdono la vita a causa di incidenti stradali hanno meno di 25 anni. Tra i fattori di rischio, l’Organizzazione mondiale della sanità punta il dito soprattutto contro il fumo , per gli uomini che vivono nei paesi dell’Europa centrale e occidentale e contro il consumo di alcol e droga per coloro che vivono nei paesi dell’Est. Inoltre, a differenza delle donne, gli uomini sono meno propensi a rivolgersi ai medici. Per esempio, uomini con sintomi di depressione non sono abituati a chiedere aiuto e, proprio l’incapacità di identificare problemi di salute mentale, è uno dei motivi per cui le percentuali di suicidio per gli uomini tra i 30 e i 49 anni è di 5 volte superiore rispetto a quella delle donne della stessa fascia d’età. LEGGI Emergenza alcool: uccide circa tre milioni di persone l'anno LEGGI Attenzione a queste parole: potresti essere depresso Dallo studio emerge inoltre che, in alcuni Paesi della parte orientale della regione, il rischio per gli uomini di morire prematuramente a causa di patologie cardiovascolari è 7 volte maggiore rispetto alla parte occidentale. I dati evidenziano, infatti, come sussista un ampio divario in materia di salute maschile in Europa: l’aspettativa di vita alla nascita va dai 64 agli 81 anni, quindi una differenza tra i diversi paesi pari a 17 anni. Il primo posto spetta alla Svizzera, dove i cittadini di sesso maschile vivono in media fino a 81,2 anni. All'ultimo posto si trova invece il Turkmenistan, dove gli uomini hanno una aspettativa di vita di 64,7 anni. In ogni caso, in tutti i paesi della regione europea si osserva lo stesso fenomeno: rispetto alle donne, gli uomini si prendono meno cura della propria salute. • LA NECESSITÁ DI UNA NUOVA STRATEGIA EUROPEA Sulla base di tali dati, i 53 Stati membri si apprestano a sottoscrivere una nuova strategia europea per affrontare le sfide di salute maschile. Secondo l'Oms, le nuove evidenze indicano la necessità di trattare la salute maschile in maniera specifica e la identificano come argomento prioritario per i decisori politici europei. L’obiettivo è individuare una serie di misure che possono aiutare i governi ad affrontare meglio gli squilibri di genere e, soprattutto, a rendere i sistemi sanitari più consapevoli di questa situazione, garantendo un modello di assistenza che renda i servizi sanitari più accessibili a ragazzi e uomini. ""Le ragioni per cui gli uomini si curano di meno, non recandosi nelle strutture sanitarie per dei check up o presentandosi in queste troppo tardi, sono sostanzialmente di carattere culturale. Ma c'è anche un motivo pratico - ha spiegato Juan Tello, capo dell'Ufficio cure primarie dell'Oms Europa - e cioè che in alcuni Paesi, come l'Italia, dove è prevista la figura del medico di base, dal quale bisogna recarsi in prima battuta, questi medici chiudono troppo presto rispetto a quelli che sono gli altri orari di lavoro. Gli uomini, così, non riescono ad andare in tempo dal medico una volta usciti dal luogo di lavoro"". La proposta dell’Oms è, infatti, quella di prevedere la presenza di medici di base anche negli ospedali, garantendo così un servizio h24, sette giorni su sette. Si tratta di una soluzione già sperimentata con successo in altri Paesi. ""La regione europea è un esempio di riduzione efficace della mortalità prematura dovuta a malattie non trasmissibili - ha commentato Zsuzsanna Jakab , direttore regionale Oms Europa - Eppure ancora troppi uomini non vengono raggiunti dai servizi sanitari e muoiono giovani per patologie di questo tipo oppure a causa di infortuni. Il nuovo rapporto ci permette di capire le loro necessità specifiche e come possiamo fornire interventi dedicati. Ciò garantirà anche che si raggiunga l'obiettivo di sviluppo sostenibile sulla parità di genere""."
Amarcord cartolina: mandateci i vostri ricordi,"Prima di internet, prima dei social network e prima degli smartphone. Quando per dire ""ti stavo pensando"" bastava scrivere poche parole su una cartolina. Avevano colori sbiaditi o grafiche kitsch, erano firmate con il tratto antico della penna di un nonno o con la mano inesperta di un giovane innamorato. Erano solo fotografie di luoghi lontani, ma sapevano emozionare. Difficile riceverne una oggi. Quelle che restano sugli espositori delle tabaccherie sono impolverate e fuori moda; quelle racchiuse nei cassetti dei ricordi raccontano un'Italia lontana. Vi chiediamo di condividere con noi la cartolina più significativa del vostro passato, inviandola - scannerizzata o fotografata - alla mail fotolettori@repubblica.it . Potete scegliere se inviare il fronte o il retro o entrambi i lati della cartolina, e aggiungere poche righe di descrizione Amarcord cartolina: mandateci i vostri ricordi / 1"
"Il principe ereditario saudita a Pechino: prima del bilaterale con Xi Jinping, in gita sulla Grande Muraglia","PECHINO.Un ospite ingombrante è arrivato a Pechino. Mohammed bin Salman , il principe ereditario saudita al centro delle polemiche internazionali per l’assassinio del giornalista Jamal Khashoggi , è atterrato ieri nella capitale cinese, ultima tappa di un tour a Oriente che ha come obiettivo quello di uscire dell’isolamento internazionale, e che lo ha portato anche in Pakistan (dove gli è stato donato un mitragliatore dorato) e in India. Ieri MbS, come viene colloquialmente chiamato, si è concesso una fotogenica passeggiata lungo la Grande Muraglia. Ma il piatto della forte della visita sarà oggi, quando il presidentissimo cinese Xi Jinping lo riceverà in pompa magna. Xi vuole discutere di forniture energetiche e investimenti comuni, ma senza rischiare di spaventare o alienarsi un altro partner chiave come l’Iran, arcinemico dei Sauditi. Storicamente i rapporti tra Cina ed Arabia Saudita sono sempre stati abbastanza freddi, visto l’asse tra Riad e Washington. Negli ultimi anni però, man mano che la fame di energia dell’economia cinese cresceva, il Regno è diventato il primo fornitore di petrolio di Pechino, e Pechino il suo primo partner commerciale. Solo lo scorso anno i flussi verso la Cina sono cresciuti del 44%, il dato più alto tra tutti i Paesi del mondo. rep Approfondimento Khashoggi, scacco Cia a Mbs: la partita più difficile di Trump di FRANCESCA CAFERRI La visita è l’occasione per firmare nuovi accordi di fornitura di lungo periodo e una joint-venture per costruire una raffineria nel nordest della Cina. Ma anche, novità, di espandere la cooperazione in Paesi terzi. Le direttrici della Via della seta cinese corrono tutto attorno alla penisola araba e Riad potrebbe salire a bordo di alcuni di quei mastodontici progetti infrastrutturali. Durante la tappa in Pakistan, MbS ha annunciato un investimento di 10 miliardi di dollari per la costruzione di un complesso petrolchimico a Gwadar, sulla costa a Sud del Paese. Gwadar è un fulcro della Via della seta, lì Pechino ha costruito e controlla un porto centrale nelle rotte che ha disegnato verso Africa ed Europa. Arabia e Cina sono anche i due maggiori finanziatori del disastrato governo pakistano. Mohammed bin Salman sulla Grande Muraglia prima dell'incontro con Xi Jinping Tutto questo, Pechino sta cercando di farlo senza spaventare lo storico avversario dei Sauditi nella regione, cioè l’Iran. Dopo l’uscita degli Stati Uniti dall’accordo sul nucleare, la Cina si è schierata dalla parte di Teheran, subentrando a diversi investimenti abbandonati dalle aziende europee. Poco prima dell’arrivo a Pechino di MbS, in città erano stati accolti il ministro degli Esteri e il presidente del Parlamento iraniano, una sorta di grande messaggio di rassicurazione. Un secondo, lo ha messo nero su bianco ieri il quotidiano di regime Global Times , ribadendo il mantra della diplomazia mandarina: la Cina non vuole fare politica, solo affari. Eppure in Medio Oriente raramente politica e affari sono slegati. Pechino sta camminando su un filo molto sottile."
"Barack e Francesco, i ""meticci"" divenuti simboli del nuovo volto del mondo","WASHINGTON - Al vertice dei loro mondi, l'uno e l'altro figli di immigrati nel Nuovo Mondo, Bergoglio e Obama, il Papa di Roma e il Sommo Pontefice laico della religione americana, si tendono la mano attraverso un oceano e quattro continenti. Sono tutti e due americani, figli di europei e di africani venuti da lontano nella speranza, per loro divenuta realtà, che oltre l'Oceano ci sarebbe stato quello che le terre natali non avrebbero potuto offrire: l'occasione, la possibilità di costruirsi una vita migliore. La celebrazione dell'immigrazione e della multietnicità rappresentata dall'incontro fra un kenyano-americano e un italo-argentino entrambi assurti per merito al massimo soglio impensabile delle proprie vocazioni, non poteva avvenire in un momento più intenso, mentre i continenti dai quali provengono, Africa, Europa, le due Americhe, sono squassati da migrazioni epocali. Ed entrambi, Barack Hussein Obama e Jorge Mario Bergoglio, il presidente nero vestito di nero e il Papa bianco vestito di bianco, erano acutamente sensibili alla straordinarietà storica di questo incontro, quando l'argentino ha ricordato di ""essere figlio di immigrati"", accolto in una nazione ""costruita da immigrati"". E il presidente ha invitato il mondo ad accogliere quelli come loro, quelli che fuggono e cercano salvezza dalle guerre, dalle persecuzioni e dalla fame. Questa, fissata nei pochi minuti dello scambio di discorsi fra il Papa e il Presidente in un giardino della Casa Bianca gremito da migliaia di invitati come non l'avevo mai visto, è l'istantanea del mondo nel quale già viviamo e vivranno i nostri figli. Un mondo dove, forse, la profezia di Martin Luther King - un pastore protestante, divenuto un santo laico universale - citato proprio da Francesco si potrebbe avverare. E le persone saranno giudicate non dal colore della pelle, dai documenti di identità, dalle qualifiche professionali, dalla provenienza, ma dal loro carattere. L'entusiasmo prorompente che ha accompagnato il Papa nel tragitto fra la Casa Bianca e la Chiesa di San Matteo (protettore degli impiegati pubblici, dunque perfetto per una capitale brulicante di ministeri e burocrati come Washington) lungo le grandi Avenue del centro ancora verdissime dopo l'estate calda, ha richiamato le sequenze del viaggio di Karol Woytjla nel 1995, quando a Newark esplose un calore che ricordava, come disse Bill Clinton in un'intervista a Repubblica per il funerale di Giovanni Paolo II, ""l'esaltazione attorno a una super rock star"". Ma nella folla che, dalle quattro del mattino, benedetta da una giornata perfetta, aspettava di veder passare Bergoglio su quella Jeep Chrysler che sembra una cripta verticale, c'era il segno umano di quanto sia cambiata anche la folla e stia cambiando il volto degli Stati Uniti in 20 anni. La presenza di latinos, donne, bambini, uomini accalcati contro le transenne della via trionfale, la Constitution Avenue, e al mattino davanti al palazzetto della Nunziatura Apostolica, era schiacciante. E il loro trasporto manifestava, come mai prima, l'identificazione di queste folle di migranti venuti dal Sud della "" Frontera"" con un uomo del sud come loro, con uno che ha conosciuto il pane amaro dell'estraneità. Anche la bambina lanciata dalla madre oltre le transenne verso la Jeep bianca, prima fermata, con molta premura dagli omoni della sicurezza e poi portata in braccio dal Papa che l'aveva invitata a raggiungerlo era "" latina"". Un'offerta gentile all'altare di qualcuno che dimostrava, nell'apoteosi di una vittoria che sente anche propria, i sogni di chi ha voluto farla nascere e farla crescere in America. Se Barack Obama incarna il classico, e ormai molto logoro, "" American Dream"", il sogno darwiniano di passare dal nulla al tutto, di essere l'underdog , lo sfigato di nascita che ce la fa, nella stretta di mano attraverso i continenti c'era il nuovo Sogno portato da un altro americano, quello della salvezza di chi non avrà mai i mezzi per scalare la piramide sociale e vede ormai bloccata la scala mobile della prosperità diffusa. Colpiva, nel discorso breve di Bergoglio che oggi sarà elaborato di fronte alle Camere riunite per il terrore di conservatori, di ultra liberisti del Tea Party, di negazionisti del disastro ecologico, l'assenza di temi formalmente teologici e la preferenza, inedita per gli americani, della sua Teologia della Giustizia terrena, in attesa di quella ultraterrena. Il tempo, o la Provvidenza per chi crede, ha portato ai vertici della Chiesa Cattolica Romana e della nazione americana uomini portatori di una coscienza, e di una conoscenza diretta del mondo che i predecessori non avevano. Essere stati "" stranieri in patria"", avere vissuto dal basso le condizioni reali della società umana, Bergoglio nei barrios argentini devastati dalla corruzione e dal malgoverno, Obama negli hood , nei ghetti di Chicago, li accomuna. Per i loro nemici, restano alieni, troppo africano Obama, troppo "" sinistrino"" Bergoglio, ma non diciamolo alle folle che sognano di accarezzare il Papa sulla guancia, come ha fatto una mano misteriosa sporgendosi dal gruppo che lo attendeva fuori dalla Nunziatura. Per loro, sono i meticci, i figli del nomadismo umano, il volto vero del mondo."
Vita e trionfi di Saras Jasikevicius. L'uomo che voleva essere un capo,"""Io volevo la palla, volevo essere un capo"". Una frase non può racchiudere una carriera, specialmente se la carriera in questione è quella di un fuoriclasse come Sarunas Jasikevicius, ma può certamente delineare buona parte del carattere di uno dei più forti cestisti europei di sempre. La leggenda lituana ha deciso di raccontare la sua vita in un libro, ""Vincere non basta"" , edito da Add Editore e scritto da Pietro Scibetta . Non basterebbero neanche i numeri per descrivere la carriera di ""Saras"", capace di vincere l'Eurolega per 4 volte - tre delle quali consecutivamente, con Barcellona e Maccabi Tel Aviv (2), prima dell'alloro con il Panathinaikos -, 9 campionati in 5 differenti paesi, un oro Europeo con la sua Lituania e un bronzo olimpico. Gli è mancata solo l'affermazione in NBA, pur avendo, a differenza di un altro fuoriclasse della sua epoca come Bodiroga, provato il grande salto dopo il tris continentale. A Indianapolis prima e a Golden State poi non ha avuto la possibilità di ""essere il capo"" e ha preferito tornare in Europa, nonostante la grande voglia di affermarsi in un paese che lo aveva visto crescere cestisticamente al college (Maryland) e umanamente, grazie al rapporto con gli Harrold, la famiglia che lo ha ospitato, accolto come un figlio e che è di fatto diventata la sua seconda casa. In altre squadre - il nome che torna in maniera ciclica è quello dei San Antonio Spurs - la sua parentesi NBA avrebbe avuto probabilmente altri contorni: ""Se fai una cattiva scelta entrando in NBA, questa ti condizionerà per il resto del tuo contratto"". La storia di ""Jasi"" è stata costellata di ritorni. Il tentativo oltreoceano all'apice della sua carriera europea per provare a dimostrare di poter competere con i più grandi, spesso sfidati e battuti con la maglia della Lituania, e per prendersi una sorta di rivincita dopo l'esperienza collegiale; il rientro in Europa, attirato più dalla possibilità di lavorare con una leggenda come Obradovic che dai milioni messi sul piatto dal Panathinaikos, rifiutando l'offerta più allettante dei rivali dell'Olympiacos; l'amore fortissimo per Barcellona, capace di stregarlo da adolescente, con la semplice visione di una palma, la prima apparsa davanti agli occhi di un ragazzo cresciuto in una Lituania ancora inglobata nell'Unione Sovietica, quindi da playmaker in rampa di lancio, voluto da Aito e poi vincente agli ordini del sergente di ferro Pesic, e infine a carriera ormai al tramonto, con l'ennesima Final Four di Eurolega raggiunta con coach Pascual ma, per una volta, perdente. Ma il ritorno più importante è stato con ogni probabilità l'ultimo, quello in patria. Finalmente, all'età di 37 anni, ""Saras"" ha avuto modo di vestire la canotta che sognava da bambino, quella dello Zalgiris Kaunas, la stessa che gli era sfuggita a inizio carriera, quando firmò con il Lietuvos Rytas. Con lo Zalgiris ha vinto l'ultimo campionato e ha fatto il grande salto da giocatore ad assistente allenatore. Nel libro c'è tanto dello Jasikevicius giocatore ma anche molto dell'uomo, con i racconti della sua infanzia nell'Unione Sovietica e il sogno infranto della madre di partecipare ai Giochi Olimpici con la nazionale di pallamano nel 1976: era incinta proprio di Sarunas e scelse di portare a termine la gravidanza, rifiutando l'aborto. ""Sarà mio figlio a restituirmi le Olimpiadi"", disse, e in quella frase era nascosto il destino del figlio. C'è anche spazio per la confessione di qualche eccesso - uno dei quali rischiò di costargli molto nel rapporto con Obradovic -, il resoconto di un matrimonio fallito con una ex Miss Mondo e una relazione, quella con Anna, conosciuta ad Atene, che gli ha permesso di coronare il sogno di una famiglia felice. ""Mi aveva espresso la volontà di scrivere questo libro - spiega Pietro Scibetta, il giornalista che ha curato la biografia -, lo avevo già incontrato in precedenza per qualche intervista. In una settimana a Kaunas mi ha raccontato tutta la sua esperienza, cestistica e non. È arrivato preparato così come era metodico e puntiglioso da giocatore: la mia unica preoccupazione era se interromperlo o lasciarlo spingere, a volte mi chiedeva se alcune frasi potevano essere inserite oppure no. È stata un'esperienza simile a una terapia, ha buttato fuori tutto quello che aveva. Parliamo di un uomo che ha saputo dominare la pallacanestro da giocatore senza essere un super-atleta come quelli che ha dovuto affrontare, ha preso coscienza dei propri limiti, specialmente al college, e ha lavorato per diminuire l'impatto delle sue lacune fino a diventare un giocatore dominante. Da allenatore dovrà riuscire ad accettare i limiti dei suoi uomini: non tutti avranno la sua stessa fame e la sua comprensione dei dettagli del gioco. Sarà questo a fare la differenza"". Come si intuisce dal titolo, per Jasikevicius vincere non basta. ""Essere campioni non è solo questo - si legge nel libro -. La nostra popolarità, i nostri soldi, il nostro lavoro derivano prima di tutto dall'amore e dal rispetto che dimostriamo verso il gioco, e dal ricordarsi che tutto questo non appartiene solamente a noi. [...] C'è gente che non ha mai vinto niente, ma ha rubato più cuori di James Dean"". ""Jasi"" ha amato il gioco, ha fatto sì che il pubblico lo amasse - in cinquemila accorsero per lui all'aeroporto di Atene, un'accoglienza da re al suo ritorno dall'NBA - , ha nobilitato il gioco stesso e ha saputo anche vincere come pochi altri nella storia. Nella prefazione, Jordi Bertomeu, numero 1 dell'Eurolega, lo definisce come un ""patrimonio del Gioco"" e ""un padrone del palcoscenico"". Voleva la palla, voleva essere un capo. E chi ama il basket non può che ringraziarlo per esserci riuscito così bene."
"Dalla misure delle maree si ""ricostruisce"" il passato del clima","LO HA DIMOSTRATO una ricerca dell'Università Cà Foscari di Venezia in uno studio pubblicato sulla rivista Scientific Reports. Dai risultati si evince che le correnti e le masse d'acqua della parte più profonda dell'oceano giocano un ruolo fondamentale nell'evoluzione climatica del pianeta, perchè influenzano le interazioni tra l'oceano e l'atmosfera e contribuiscono quindi a determinare il clima locale, regionale e globale. La loro descrizione e comprensione sono quindi importantissime. Purtroppo, per il passato quasi nessuna informazione al riguardo è disponibile: pochissime le misurazioni profonde anteriori a pochi decenni. Questo studio dimostra che una possibilità per ottenere, almeno parzialmente, questa informazione perduta ci proviene dallo studio della dinamica degli stretti. In tali aree, infatti, spesso esistono diverse stazioni per la misurazione delle maree che sono in funzione da più di un secolo. La principale scoperta di questa nuova ricerca è che, sorprendentemente, le variazioni della posizione della superficie del mare misurate da queste stazioni contengono informazioni che riguardano anche molti fenomeni che avvengono sotto la superficie dei bacini adiacenti. Proprio la morfologia degli stretti permette di amplificare questi segnali e trasmetterli fino alla superficie. La scoperta nasce, come spesso accade nella scienza, da un'osservazione empirica: gli studiosi dell'Università Cà Foscari, dell'Alfred-Wegener Institut di Bremerhaven (Germania) e dell'Istituto di Oceanologia P. P. Shirshov di San Pietroburgo (Russia) hanno notato che il livello del mare misurato a Messina non corrispondeva a quello misurato a Catania, a poche decine di km di distanza, e che l'andamento nel tempo della loro differenza ben si sovrapponeva all'alternarsi periodico della circolazione nel vicino bacino del Mar Ionio. Con l'utilizzo di un modello numerico per la descrizione della dinamica degli stretti, gli studiosi hanno potuto dimostrare che la relazione empirica è supportata da una spiegazione fisica: la circolazione oraria piuttosto che antioraria nello Ionio porta masse d'acqua di diversa densità nelle vicinanze dello stretto di Messina e le diverse densità influenzano le dinamiche mareali dello stretto. ""La conclusione alla quale si è giunti - spiegano Angelo Rubino e Davide Zanchettin , tra gli autori della ricerca - è che le differenze nelle serie storiche del livello del mare di Messina e Catania dei primi del '900 sono simili a quelle attuali, perciò abbiamo ipotizzato che variazioni nella circolazione dello Ionio simili a quelle osservate recentemente potrebbero aver avuto luogo anche in passato"". La ricerca dimostra che è possibile ricostruire aspetti ""perduti"" della variabilità locale del mare profondo. Come spiegano gli studiosi, ""è quindi possibile affermare che regioni quali gli stretti, dove diverse masse d'acqua vengono in contatto, costituiscono una sorta di lenti d'ingrandimento per evidenziare le dinamiche del mare profondo e consentano di approntare degli ""archivi liquidi"" per la ricerca sul clima."
Massimo Gilet,"Questo spazietto normalmente si occupa di aprire una scuola di flamenco sull’apparato riproduttivo dei potenti, piccoli o grandi. E gli spunti non mancano mai. Per dire: ieri, Cristiano Ceresani , capo di gabinetto del ministero della Famiglia e già capo ufficio legislativo di Maria Elena Boschi , è andato a Uno Mattina per sostenere che se aumenta il riscaldamento globale è colpa di Satana. Roba che, se fosse vero, basterebbe chiedere di abbassare un po’ le fiamme dell’inferno. Altro che Co2. Talvolta però anche l’”intelligenza” collettiva dei social merita attenzione. Ieri ad esempio è successo questo: Iman Sabbah , corrispondente da Parigi di Rainews 24, durante una diretta ha intercettato casualmente un tizio col gilet giallo che si aggirava per Parigi brandendo il tricolore italiano. Gli ha chiesto che ci facesse lì, quello ha borbottato due o tre scemenze, fine. Il tizio in questione poteva anche essere uno che aveva forato e vestiva catarifrangente per motivi contingenti. Invece si trattava di Luca Marsella , esponente di Spadapound, leader dei tartafrecciati a Ostia, colui che normalmente prepara la Marcia su Roma scattandosi selfie mentre stacca la foto di Mattarella dall’aula del Consiglio comunale. La presenza di Marsella a Parigi, così come la cavalcata dei lepenisti sulle legittime istanze dei contestatori, che pure vantano il sostegno di Melenchon e della sinistra, pare confermare che anche in Francia la protesta viene usata come taxi (un mezzo a caso) su cui si avventano interessi grigio-neri, col rischio di: 1) Azzopparla, come accadde coi black bloc, le cui gesta si sovrapposero alle istanze no global a tutto beneficio di chi piazzava le molotov alla Diaz inquinando la dialettica democratica; 2) Cedere la guida della piazza all’estrema destra, per la festa dei sovranisti alla Marsella. Alla Salvini. Alla Trump. Alla Putin. Alla scegliete voi. Questa è una mia opinione, naïf e ovviamente opinabile. Di certo che, per tornare alla Sabbah, esiste una corrente di pensiero social secondo cui si era portata Marsella da casa per offuscare la presenza della Sinistra in piazza. Detto che la Sabbah è corrispondente da Parigi, quindi “da casa” significherebbe che probabilmente lo teneva in dispensa, va sottolineata la saldatura complottista che passa per un caposaldo: l’astio per chiunque faccia in coscienza il proprio lavoro (magari con le proprie idee) permettendosi addirittura di raccontare quel che gli accade davanti. Un po’ come quando una squadra di calcio va male e invece di prendertela coi giocatori, metti gli striscioni contro i giornalisti. Accomodatevi. Ma mi sa che troviate coda."
"Medicina, il ventennio che ha cambiato il mondo","Il 1995 E GLI ANNI intorno segnarono una transizione di fase della medicina. Sono gli anni del prima e dei suoi successi conclamati – l’allungamento della vita media, l’identificazione degli stili di vita dannosi, la bella vittoria sulle malattie cardiovascolari, l’idea che sì, il cancro si può combattere – e del dopo con le speranze dettate dall’immarcescibile ottimismo degli scienziati che entrano un una nuova era – quella della biologia molecolare, dei geni delle staminali e dell’hi-tech chirurgico e diagnostico. Rep:it RSalute 1000 - 1995-2018 Il grande salto Nel bel mezzo di quella transizione di fase nasceva, voluto da Eugenio Scalfari e curato da Guglielmo Pepe, il supplemento Salute di Repubblica. Si chiamava la mia Salute e andò in edicola il 5 maggio del 1995, poco meno di ventitre anni a oggi che si sono concretizzati in 1000 fascicoli nei quali c’è in presa diretta la storia della grande trasformazione. Ed è proprio questa trasformazione che raccontiamo col nostro numero 1000, che potrete trovare dentro Repubblica martedì prossimo. Perché una cosa è certa nulla oggi è come era quel 5 maggio. Quando già, però, tutto bolliva in pentola nei laboratori, per lo più d’oltreoceno. Dove Harold Varmus aveva già vinto il premio Nobel (insieme a Michael Bishop nel 1989) per aver intuito che il cancro è una malattia genetica; le conseguenze oggi di quella intuizione le racconta lo stesso Varmus martedì su RSalute. E dove tutte le università e i grandi laboratori erano impegnati nello Human Genome Project, varato dal presidente George W Bush (senior) nel 1990 con una dotazione di 3 miliardi di dollari tra mille polemiche. Perché il fior fiore dell’intelligentsia biologica storceva il naso: una voce per tutte quella del grande Richard Lewontin che definì il genoma umano un’illusione perché c’è molto di più in un essere umano di quanto non si possa leggere in una stringa di Dna. Salute, le scoperte scientifiche dal '95 a oggi Impossibile dare torto a Lewontin, proprio oggi che assistiamo in rapida progressione al fallimento della speranza di mettere le mani sul cervello, correggerlo con farmaci capaci di arrestarne la degenerazione o le dolorose deviazioni dalla norma. E martedì su RSalute ci racconta com’è andata il premio Nobel Eric Kandell, l’uomo che ha collegato per primo la natura biologica della nostra mente ai ricordi, quindi alle esperienze individuali, e che per noi guarda al futuro scommettendo proprio sul cervello umano che sarà capace di leggersi coniugando biologia e umanità. Ma è anche impossibile dare ragione a Lewontin mentre assistiamo al trionfo della genomica che cambia il destino naturale delle malattie, dal cancro a quelle autoimmuni. Tanto che viene da pensare che la lezione di questi vent’anni è proprio il relativismo che, buona ultima, la medicina fa proprio. Non c’è certezza quando si cerca di fermare le malattie, quando si cerca di scrivere regole auree e assolute da seguire. Non c’è bianco né nero al letto del malato. Come ci racconta martedì il premio Pulitzer Siddhartha Mukherjee quando segue il destino rabbioso di una sperimentazione fallita nonostante le premesse sembrassero certe. LEGGI Vent'anni di RSalute: 24 pagine raccontano l'avventura Il 5 maggio del 1995 la medicina sembrava trionfante, non era ancora sotto lo schiaffo del paziente informato; i professori agivano senza timori e a nessuno veniva in mente di chiederne conto; e gli italiani si vaccinavano tutti tanto che nel 1999 la copertura era tale che venne soppresso il divieto di frequenza scolastica per i non vaccinati. Cosa ha creato lo scompiglio di oggi? Chiunque pensi a Internet potrà ricredersi riflettendo sulle parole di Eric Topol, forse il massimo esperto mondiale di medicina on line, che troverete martedì sul nostro giornale. Dove potrete scoprire che anche la cardiologia, la vera regina della medicina di fine secolo, in questi vent’anni ha cambiato faccia grazie a una batteria di farmaci e tecniche di precisione, e a tecnologie impensabili vent’anni fa. Come quelle che oggi rendono “normale” la vita di una persona con diabete. Dal primo numero a oggi: sfoglia 20 anni di medicina Quando, pochi mesi dopo l’uscita del primo numero di Salute, ci ritrovammo accanto malati di Aids che pensavamo di non rivedere più, il senso di onnipotenza fu assoluto: una combinazione di farmaci fermava la peste del secolo; la chiamavamo “triplice” perché era la combinazione di tre farmaci antiretrovirali. Bastava nominarla perché il cuore scoppiasse di felicità, un’intera generazione di nostri coetanei era salva. Oggi Stefano Vella, uno dei protagonisti di quelle battaglie, ci racconta che l’Aids ha scoperchiato il grande tema della salute globale – non staremo mai bene se non stiamo bene tutti perché le grandi epidemie non conoscono confini – e poi ha fornito un modello operativo per dare concretezza all’utopia.Il finire del secolo scorso ha segnato la svolta e ha aperto la finestra sul nuovo millennio: ancora non sappiamo cosa ci riserverà ma sul nostro fascicolo di martedì abbiamo chiesto ai maggiori esperti delle discipline più calde di raccontarci in 24 pagine cosa si intravvede oggi. Alberto Mantovani: ""L'immunoterapia ha rivoluzionato la lotta al cancro"". Quei venti anni che hanno cambiato la psichiatria."
"Cnr, riprodotti al computer i ""mattoni della vita""","COME è avvenuto il passaggio dall'inorganico all'organico? Come, in sostanza, ha avuto origine la vita? Un importante passo in avanti nelle nostre conoscenze è stato compiuto grazie a due fisici di Messina - Franz Saija, ricercatore dell'Istituto per i processi chimico-fisici del Consiglio nazionale delle ricerche di Messina ( Ipcf-Cnr ) e Antonino Marco Saitta, professore di Fisica all'Università Pierre e Marie Curie - che per la prima volta hanno riprodotto al computer il celebre esperimento di Stanley Miller, con il quale nel 1953 si dimostrò in laboratorio la possibilità di formare spontaneamente gli aminoacidi, le molecole base della vita, sottoponendo a intense scariche elettriche le semplici molecole inorganiche presenti nel brodo primordiale così come ipotizzato già nel 1871 da Charles Darwin . Trattando le interazioni dei singoli atomi a livello quantistico, i due ricercatori sono riusciti a individuare i meccanismi coinvolti in queste reazioni chimiche su scala atomica e a determinare le condizioni necessarie per la sintesi degli aminoacidi . ''Abbiamo simulato al computer il comportamento di una miscela di molecole semplici (acqua, ammoniaca, metano, monossido di carbonio, azoto), sottoponendola a intensi campi elettrici'', spiega Saija. ''L'effetto di tali scariche elettriche, dell'ordine dei 50 MV/cm, ha determinato la trasformazione delle molecole del sistema iniziale in altre via via più complesse fino alla comparsa della glicina, l'aminoacido più semplice in natura, considerato il ''mattone fondamentale'' per costruire peptidi e proteine''. Tali intense scariche elettriche simulano l'azione dei fulmini presenti nell'ambiente terrestre primordiale. Gli autori del lavoro, pubblicato questa settimana sulla rivista dell'Accademia delle scienze americana Pnas , hanno dimostrato mediante tecniche avanzate di simulazione numerica che queste reazioni avvengono attraverso stadi di reazione più complessi di quanto supposto in precedenza, individuando il campo elettrico come sorgente di energia fondamentale nell'innescare la formazione degli aminoacidi e identificando gli acidi formico e cianidrico e la formammide come prodotti intermedi ""chiave"" per la sintesi degli aminoacidi e, quindi, dei precursori del dna e degli acidi metabolici. ""La portata di questo studio si spinge al di là degli esperimenti di Miller"", prosegue il ricercatore dell'Ipcf-Cnr, ""poiché campi elettrici estremamente intensi, anche se molto localizzati, sono presenti in natura sulla superficie dei minerali che si trovano nelle profondità della Terra. Questo risultato pionieristico suggerisce dunque la necessità di esplorare a fondo il ruolo di tali campi: sia per comprendere i meccanismi chimici che hanno portato allo sviluppo di molecole biologiche sempre più complesse, sia per sfruttare le enormi opportunità che questo tipo di simulazioni numeriche quantistiche possono aprire in molti ambiti scientifici che vanno dall'elettrochimica alla neurobiochimica"". ""L'attività da cui nasce questo articolo si inquadra nello studio dei sistemi macromolecolari, polimeri e fluidi complessi condotto tramite metodi di simulazione numerica all'Istituto per i processi chimico-fisici afferente al Dipartimento Scienze chimiche e tecnologie della materia del Cnr"", sottolinea il direttore Cirino Salvatore Vasi. ""Da questa ricerca è stato possibile chiarire alcuni meccanismi fondamentali alla base delle reazioni chimiche prebiotiche, che aprono nuove frontiere per lo studio dell'origine della vita e per applicazioni nell'ambito delle biotecnologie""."
Sequestrato e oscurato falso sito Prada: vendeva online articoli made in China,"PORDENONE - Grafica elaboratissima, stessi prodotti e prezzi uguali a quelli degli outlet ufficiali: tutto studiato per ingannare gli acquirenti. Nel mirino dei maghi della contraffazione il marchio Prada, il cui sito è stato praticamente clonato. I militari della guardia di finanza di Pordenone sono riusciti a sgominare, in un'operazione internazionale, l'organizzazione criminale, sequestrando e oscurando il sito che imitava fedelmente il marchio. L'organizzazione, partita dalla Cina, passava per la Francia, l'Olanda e l'Inghilterra: per truffare gli utenti, era stato creato un sito la cui denominazione sembrava non lasciare dubbi circa la sua autenticità e la conseguente originalità dei prodotti pubblicizzati. Accurato anche il sistema di pagamento, gestito dai maggiori circuiti di moneta elettronica, e di spedizione della merce affidato a primarie imprese del settore. Gli uomini del nucleo di polizia tributaria di Pordenone, hanno percorso a ritroso le tracce informatiche lasciate da alcuni ignari acquirenti riuscendo a ricostruire l'intera rete illecita. Le indagini hanno consentito alle fiamme gialle di individuare in Francia, nel dipartimento della Loira, la persona che in Olanda aveva registrato il sito collegato alla rete Internet tramite un server collocato in Inghilterra. Attraverso le indagini i finanzieri hanno appurato che una volta effettuati gli ordini telematici e accreditati i pagamenti su un conto corrente acceso nella Cina meridionale, precisamente nella regione del Guandong, i prodotti venivano consegnati da un corriere internazionale presso gli indirizzi degli acquirenti. I beni, tuttavia, non potevano essere ritirati se non dopo avere pagato le inaspettate spese di sdoganamento dato che risultavano sorprendentemente spediti da Hong Kong. A questa prima sgradita sorpresa ne seguiva un'altra, poiché i prodotti ricevuti, per quanto curati fin nei minimi particolari, non erano affatto autentici. Si trattava, infatti, di abilissime contraffazioni dei prodotti originali della casa di moda italiana come è stato possibile stabilire solo grazie agli occhi esperti dei suoi ispettori. Per evitare ulteriori danni alla griffe italiana e impedire il protrarsi delle truffe per gli utenti di Internet, le fiamme gialle hanno ottenuto dalla autorità giudiziaria pordenonese il sequestro e l'oscuramento del sito per ben 90 provider di tutto il mondo. Sono in corso le rogatorie internazionali per chiudere definitivamente il cerchio intorno alla rete criminale. Fenomeno colossale. Il sito clonato di Prada operava da dicembre 2014, ma non è stato possibile, finora, quantificare il numero delle persone che hanno compiuto acquisti, a causa del reticolo di rapporti internazionali che l'organizzazione criminale aveva intessuto. ""Temiamo sia un fenomeno colossale - ha commentato il comandante provinciale della guardia di finanza di Pordenone, il colonnello Fulvio Bernabei -. Per il momento è 'inquantificabile' perché il rapporto era diretto tra venditore e acquirente. Non c'erano container da spedire o materiale da controllare: ogni singolo collo partiva dalla Cina, attraverso Hong Kong, e raggiungeva il cliente, che aveva ordinato gli articoli con un computer e sempre più frequentemente con lo smartphone"". Ciò che ha allarmato i militari delle fiamme gialle è stato il fatto che il pagamento avveniva con le garanzie offerte dai principali circuiti internazionali delle carte di credito. ""Il sito era stato registrato come Prada - ha specificato Bernabei - e le transazioni venivano completate nella più totale sicurezza dei clienti: di fronte a simili tutele, nessuno pensava che si potesse trattare di un enorme bidone""."
Le miserie della metro dai guasti agli scioperi: il calvario infinito nel sottosuolo di Roma,"ROMA - Con lo stesso spavento di chi si avventura nelle fogne di New York, 750mila disgraziati penetrano ogni giorno nel sottosuolo di Roma rischiando ora il deragliamento, come nel settembre scorso, ora il tamponamento, come nel giugno scorso, oppure, più di frequente, le inondazioni, ogni volta che piove, e ovviamente la fuga a piedi per incendio sui binari, l'ultimo dei quali, l'altroieri, ha causato la guerra dei mondi. Da un lato ci sono infatti i costruttori sciiti della linea C, capeggiati da Francesco Gaetano Caltagirone, e dall'altro ci sono i sunniti manutentori della linea A, che dipendono dall'Atac, che è la Sunna, la verità della tradizione. Di sicuro le scintille sono state, ancora una volta, provocate da un corto circuito. Secondo quelli della linea C, la colpa è della cattiva manutenzione degli archi di cemento che ha permesso all'acqua di infiltrarsi e di raggiungere i fili elettrici lasciati a penzolare e a consumarsi da quei pelandroni dell'Atac. Secondo l'Atac, invece, è il consorzio della linea C che, scavando troppo e puntellando troppo poco e male, ha sciattamente trascurato l'isolamento dei binari. Nessun ingegnere per la verità è stato in grado di prospettarmi come alla fine sarà realizzato, sotto la bellissima Basilica di San Giovanni dove il simoniaco Bonifacio VIII indisse il primo giubileo, l'incrocio tra le linee, il collegamento pedonale che sempre, nelle grandi metropolitane, trasforma la viabilità sotterranea in splendore di città-salotto. Per ora a Roma questo snodo c'è solo a Termini, che non è però una piazza sotterranea ma un incubo, un labirinto di budelli dove, nel fetore degli escrementi umani e tra lavori eternamente in corso, si muovono a loro agio, più serpenti che topi, solo le famose bande delle scippatrici che poi a Flaminio, a Piazza di Spagna e a Barberini inseguono i turisti sulle banchine e, alle eventuali reazioni, rispondono con calci e pugni. ""Sono minorenni organizzati "", dicono alla polizia. E mi raccontano che c'è una bimba che ha il record di almeno otto fermi e altrettanti rilasci, e chissà se Truffaut rifarebbe con lei Zazie nel metrò, non più una piccola e sperduta romantica ma una zingara Esmeralda sotto il dominio - si vede in un video - di un ometto solido, panzuto, baffi neri, un cappotto scuro sino ai piedi che la controlla a distanza. Ma i record negativi si sprecano in questa metropolitana di Roma dove piove sui binari e dove i treni, che sono circa un centinaio, spesso rimangono in deposito secondo il giudizio incontrollato (umore, capriccio?) dei famosi macchinisti. Ebbene, sino al 31 dicembre del 2015, gli spagnoli di un'impresa che si chiama Caf avevano garantito, con i loro 50 operai, la manutenzione di 53 di questi treni. Purtroppo, i 53 treni sono ora passati di competenza dell'Atac che, con i suoi 300 operai, già ne maltrattava 22. Si tratta infatti di treni che hanno fatto quasi due milioni di chilometri e senza mai una revisione globale. E infatti improvvisamente si fermano, anche in galleria: negli ultimi mesi è accaduto almeno venti volte. E qualche volta crolla un soffitto e qualche altra si stacca, tra mille diaboliche scintille, lo scatolone delle batterie (ci sono foto e video). Succede anche che un treno parta e viaggi con le porte aperte: ""Eravamo a Castro Pretorio - mi ha raccontato la signora Cinzia - e il vagone era pieno. Ci siamo guardati l'un l'altro, era una di quelle scene che nei film affidano agli stuntman. Dico la verità: a me sono venute le vertigini. E mi sono appesa al freno d'emergenza. Ebbene, neanche quello funzionava. Ci siamo come raggomitolati, tutti al centro e quando il treno è arrivato in stazione qualcuno voleva picchiare il macchinista"". È capitato spesso che i macchinisti siano dovuti scappare. Sono 500 e sono considerati una casta, un po' come gli orchestrali dell'Opera e come i vigili urbani. Sino al giugno scorso guadagnavano sino a tremila euro al mese, più gli straordinari. Di sicuro nessuno li controlla, autogestiscono i loro turni e nessuno rivela i nomi di chi sbaglia ""e al massimo viene multato"". A Ignazio Marino va il grande merito - e il coraggio - di averli affrontati e di avere loro imposto, nell'estate scorsa, il cartellino da timbrare, ""ma non quando salgono e scendono dal treno, solo quando arrivano e quando lasciano uno dei tre depositi che sono generosamente forniti di bar e di mensa. Nonostante il contratto prevedesse sei ore e dieci minuti al giorno, loro ne facevano solo tre"". Sto parlando con un ex dirigente dell'Atac che ha per la metropolitana di Roma la stessa dolce e tormentata ossessione che Quasimodo aveva con Notre-Dame. Adesso quei macchinisti fanno le loro sei al giorno contrattuali ""ma per convincerli hanno siglato un accordo e la metà gliela pagano come straordinario"". Ogni turno prevede sei corse. ""In genere ne fanno due in più: un altro straordinario"". A questi macchinisti, che sono arrabbiatissimi, si devono gli scioperi selvaggi che da circa sei mesi, almeno due volte al mese, paralizzano il traffico. ""E sempre di venerdì"". E poi c'è il doppio lavoro che sarebbe diffusissimo e farebbe la gioia di Brunetta, due posti fissi a testa, come quel dirigente che sino a qualche mese fa svolgeva il suo ruolo, ma si era messo part time. Un dirigente part time neppure Zalone lo ha immaginato. Quella della metropolitana infatti non è solo miseria di sottosuolo. Ci sono anche i fasti del mondo di sopra. I dipendenti sono 12mi-la: 6.200 autisti, 1.800 operai, 1.500 amministrativi, 1.300 tra capistazioni e operatori di traffico, 1.100 controllori di varia natura. I dirigenti, con uno stipendio che arriva sino a 250mila euro lordi, sono 52, quarantatré impiegati negli uffici contratti, marketing e strategia e solo dieci davvero operativi. Tra questi impiegati ci sono i famosi clientes di Alemanno. Il ""Ciancimino de Roma"" assunse infatti, con quel famoso superminimo che fece invidia ai forestali siciliani, ben ottocento persone, tra cubiste e camerati che non sarebbero però piaciuti al Duce, che nella Metropolitana di Roma ci credeva davvero. Chiamò B, con un virile tocco futurista, la linea scavata prima della A. Poi, nel dopoguerra, dal 1947 ad oggi, Roma non ha mai smesso di costruire la sua metropolitana. Solo il tempo però è da piramide: 60 chilometri in 70 anni, 800 metri all'anno. La piccola Milano ha 5 linee per 90 chilometri e alcune sono capolavori dell'architettura e del design, come la Linea Rossa di Albini e Vignelli. E c'è pure lo scandalo della linea C, che da dieci anni si trascina senza fine ed è l'unica metropolitana al mondo che non si sa dove arriverà. Ne hanno realizzati solo15 chilometri che con la fermata a San Giovanni diventeranno 16, e con quella al Colosseo diventerebbero 18. Il consorzio privato (Caltagirone, Astaldi e cooperative varie) ha già speso tre miliardi di euro di danaro pubblico, con ben 46 varianti di cui la metà sono state giudicate illegittime da Raffaele Cantone. Almeno funzionasse! Senza cedere alle ragioni dei ragionieri e neppure a quelle dei moralisti, la linea C non è diventata uno di quei simboli senza il quale a Roma ci sentiremmo persi. Non la prende infatti nessuno. A fronte dei 700mila passeggeri delle linee A e B solo in 50mila viaggiano nella C. Ecco: tre miliardi per 50mila passeggeri è un investimento non perdente, ma sciagurato. Si sarebbe potuto offrire un taxi ad ognuno di loro, e per tutta la vita. La metropolitana segna il rango di una città quando il flusso è quello del sangue. E la sua eleganza può persino riscattare la monnezza come a Napoli, dove ogni stazione è stata realizzata - su concorso - da un bravo architetto associato a un bravo artista. E dunque chi va a Napoli fa un viaggio nel viaggio perché la metropolitana è un valore di per sé, come a Mosca, a New York, Parigi e Londra. Ieri invece ho viaggiato avanti e indietro nella sporcizia, seguendo una segnaletica strampalata che, per esempio, a Piazza di Spagna indica l'uscita dove c'è un muro, con le scale mobili che non funzionano, i graffiti che non sono arte cafona ma esprimono solo la voglia di vendicarsi della metropolitana, celebrano l'immondezzaio dei corridoi, si aggiungono alla cacca, alla bava, ai topi, alle pozzanghere, agli intonaci scrostati e ammuffiti, al turpiloquio dovunque inciso con i coltellini, come nei gabinetti dell'autostrada. Eppure non ci vogliono leggi speciali né ronde leghiste, basterebbe applicare il codice, la sorveglianza, la decenza, la ramazza, lo straccio e il sapone. L'Atac spende infatti 20 milioni all'anno per foraggiare due ditte di pulizia e altri 20 per le ditte di vigilanza. Così sopravvive Roma, là sotto. Diceva Montale che ""la storia... lascia sottopassaggi, cripte, buche e nascondigli"". Ma, aggiungeva, ""c'è chi sopravvive"". Nelle stazioni del centro turisti e cittadini sono inseguiti ogni giorno dalle bande di scippatori ""Il treno è partito a porte aperte, ho tirato il freno d'emergenza: neanche quello funzionava"" I macchinisti sono una casta: autogestiscono i loro turni e nessuno li controlla e li punisce."
Test in Italia per futuro cargo Stazione Spaziale,"ROMA - Test in Italia per il futuro cargo destinato a trasportare rifornimenti sulla Stazione Spaziale Internazionale per conto della Nasa per il 2020: il Dream Chaser costruito dall'azienda privata Sierra Nevada ha superato le prove presso il Centro Italiano Ricerche Aerospaziali (Cira). I test, condotti nel Plasma Wind Tunnel 'Scirocco', sono stati condotti sui dimostratori tecnologici in scala reale del sistema di protezione termica del veicolo. Sono state simulate in particolare le condizioni di volo nella fase di rientro nell'atmosfera e il comportamento dei modelli, rende noto il Cira, ""è stato conforme alle aspettative"". La galleria 'Scirocco', prosegue la nota, ""ha dimostrato ancora una volta di essere un impianto unico al mondo per la qualifica di Sistemi di Protezione Termica"". E' infatti in grado di condurre test su modelli di grandi dimensioni, fino a 60 centimetri, generando un getto di plasma fino al diametro di due metri, 12 Mach di velocità e 10.000 gradi Kelvin di temperatura. Strutture come quelle utilizzate per il test, ""permettono al nostro centro e al programma aerospaziale italiano di essere competitivo sulla scena internazionale e di dare il proprio contributo ai più importanti progetti aerospaziali mondiali"", ha detto il presidente del Cira, Paolo Annunziato. Soddisfatto anche il vicepresidente della Sierra Nevada, Steve Lindsey, per il quale ""i test effettuati al Cira ci hanno aiutato a confermare che il Dream Chaser sarà in grado di operare un rientro sicuro in atmosfera che è la parte critica della nostra capacità di effettuare atterraggi pista"". Per il presidente dell'Agenzia Spaziale Italiana ( Asi ), Roberto Battiston , i test ""dimostrano come il Cira rappresenti un asset fondamentale del sistema spaziale italiano in grado di attrarre i più importanti clienti della new space economy. Un segnale che rafforza l'orgoglio per questa unica struttura di ricerca per la quale è stato previsto un investimento che supera i 150 milioni di euro nei prossimi quattro anni""."
"Darfur, non sono mai finiti i raid aerei sulla popolazione civile","ROMA - ''Nessuno può e deve abituarsi ai bombardamenti sui civili come quelli mostrati durante l'audizione in Commissione Diritti Umani"". Sono state queste le parole che il presidente della Commissione Diritti umani Luigi Manconi ha rivolto ai senatori che erano in Sala Nassiriya a Palazzo Madama per la presentazione del Rapporto annuale sul Sudan di 'Italians for Darfur' . Al termine della visione del video che testimonia le violazioni perpetrate in questo paese, dove è in atto una violenta repressione delle forze militari governative contro i civili, erano tutti impressionati. Era la prima volta che veniva permesso di proiettare, come prova documentale, le immagini dei bombardamenti sui villaggi che il governo sudanese ha sempre negato. Ed era da novembre che si denunciava la ripresa dei raid sul Darfur e sul Sud Kordofan, area in cui da maggio si sta concentrando un'azione militare che coinvolge la popolazione dei Monti Nuba. Ma nessuno, né media né apparati istituzionali, avevano dato ascolto. I bombardamenti sui civili nei raid sul Darfur e sul Sud Kordofan. 300 mila morti 2 milioni di sfollati. E' per questo che nell'annuale presentazione del Rapporto, che coincide sempre con l'anniversario dell'inizio della guerra in Darfur (26 febbraio 2003), è stato chiesto di allegare al dossier realizzato in collaborazione con Unamid, il video di uno degli episodi più cruenti che è stato possibile vedere riferiti al Sudan. A undici anni dalle prime violenze documentate, che hanno lasciato sul campo 300mila morti e oltre due milioni di sfollati in Darfur, non si profila nessuna soluzione al conflitto. Anzi, la situazione si è aggravata perché in Sudan si sono aperti altri fronti. Nel rapporto si denuncia anche nuovi scontri e attacchi nel sud del Darfur, dove questa estate la capitale Nyala è stata per settimane sotto assedio, e la tragica situazione della zona orientale del Jebel Marra, rimasta inaccessibile agli aiuti umanitari per tutto il 2013, dove si contano migliaia di bambini rimasti orfani. Altri 150 mila profughi. A nome di queste piccole vittime, e di tutta la popolazione coinvolta, Italians for Darfur chiede di intervenire al portavoce della comunità darfurian in Italia, Abu Mohamed Gasim, che ha rivolto al governo italiano un appello di aiuto ricordando che, a differenza di quanto dichiarato da Khartoum, la guerra in Darfur non è finita e che anche nel 2013 e in questi primi mesi del 2014 si perpetua l'agonia di un popolo in balia delle ondate di violenza e vessazioni da parte di criminali armati e fuori controllo, nonché delle forze governative a caccia di ribelli. Le notizie che arrivano attraverso il bollettino di UNAMID, il contingente di peacekeeping dispiegato in Darfur, aggiornato quotidianamente sugli sviluppi della crisi e sui progressi della missione, confermano che i nuovi sfollati sono oltre 150mila. ""Il governo non li lascia soli"". C'è la certezza che anche questo dato abbia sollecitato il ministro della Difesa Roberta Pinotti a intervenire in merito al Darfur mentre al Senato si discuteva del rifinanziamento del decreto missioni annunciando che, se possibile in condizioni di sicurezza, il governo italiano ""non avrebbe lasciato soli questi territori dove stanno succedendo cose che ci preoccupano molto"". Il ministro, che non ha mai messo in secondo piano i diritti umani nonostante la complessità degli aspetti militari che tanto peso hanno nelle missioni di pace nel mondo, ha precisato che la sospensione della missione italiana in Sudan era legata a motivi di sicurezza, ma che il tema delicato e la situazione territoriale necessitano di un'attenzione. Poi ha sottolineato che, vista la sensibilità che il Parlamento ha dimostrato sul tema sia giusto e opportuno ragionare, nei prossimi provvedimenti in cui si tratterà di missioni internazionali, di un impegno in quelle aree. * Antonella Napoli, presidente di Italians for Darfur"
Pesce d'aprile: dalla caccia ai Pokemon di Google alla Scozia che guiderà a destra,"ROMA - ""È venuto a mancare Luigi de Magistris di anni 45 ex magistrato attuale sindaco di Napoli"". Non si distingue certo per il buon gusto lo scherzo pensato a Napoli per onorare la tradizione del 'pesce d'aprile'. Stamani, per le vie del centro del capoluogo campano in molti si sono fermati a leggere i manifesti affissi dal Club Forza Silvio di Piazza Nicola Amore che annunciano la scomparsa del sindaco, prima di rendersi conto che è il primo giorno d'aprile. ""Ne danno il triste annuncio: la moglie, i fratelli, le sorelle, i nipoti e parenti tutti"" è scritto testualmente nell'avviso e si fa anche sapere che ""i funerali si terranno il giorno 1 Aprile alle ore 10.30 a Palazzo San Giacomo"". Immancabile il clichè ""il presente vale anche come ringraziamento"". Qualcuno dice che gli porterà bene e scattano foto, altri puntano il dito contro uno ""scherzo di cattivo gusto"", ma di certo qualcuno è già diretto verso il botteghino del lotto. Dalla morte di De Magistris al selfie con Katy Perry: i pesci d'aprile Ma sono tante le notizie 'strambe' che già dai giorni scorsi hanno invaso il web: l'azienda Build Direct, per esempio, ha messo in vendita da oggi il pavimento di cioccolata . Ce n'è per tutti i gusti: fondente, al latte e bianca. ""Dal primo aprile potrete assaggiare il pavimento attraverso i nostri campioni gratuiti"". C'è, poi, l'azienda americana produttrice di patatine Cheetos che ha pensato di lanciare, oggi, un profumo unisex con l'essenza della sua specialità: ""Cheeteau"", un profumo ""con le sue note burrose, gli accenti di cheddar, un tocco di limone per l'equilibrio"". Anche il Guardian si diverte e annuncia una proposta degli indipendentisti scozzesi che vorrebbero iniziare a guidare a destra e cambiare la segnaletica stradale. Ma non solo: anche i colori dei semafori potrebbero cambiare. Sempre su questo tema, un altro quotidiano inglese, il Daily Telegraph , pubblica la foto della nuova moneta da una sterlina con il premier ""secessionista"" Alex Salmond . Mentre l' Independent pubblica lo ""scoop"" della richiesta scozzese dei caschi blu dell'Onu , qualora al referendum per l'indipendenza dovesse vincere il ""sì"". Sempre dal Regno Unito, poi - è il tabloid Mirror a ""rivelarlo"" - arriva la notizia della nuova sfida lanciata dal dittatore nordcoreano Kim Jong-un : combattere il dominio globale degli One Direction, la celebre boy-band. E il Mirror rincara la dose con una nuova sconvolgente ""notizia scientifica"": creati gli agnelli a sei zampe per aumentare i profitti. Mentre Itv annuncia l'invenzione delle "" uova quadrate "". Inglesi scatenati anche nel calcio: la versione britannica dell' Huffington Post ha annunciato il passaggio del centrocampista gallese Gareth Bale , pagato 100 milioni di euro dal Real Madrid la scorsa estate, alla nazionale inglese. Argomento, questo, molto spinoso nel Regno Unito, che, per qualche ora, ha fatto molto scalpore. Anche Google non ha rinunciato a divertirsi per il primo aprile. Il gigante di Mountain View ha già pubblicato addirittura due scherzi. Il primo è stata una "" caccia ai Pokemon "" su Google Maps, annunciata con un video: una gara mondiale che avrebbe offerto un posto di lavoro al più bravo e veloce. Tutto falso, ovviamente. Ma Google ha preso in giro i suoi utenti Gmail anche con una nuova fantomatica funzionalità: il "" Gmail shelfie "", e cioè una condivisione dei propri autoscatti ""selfie"", sempre più comuni come immagine di sfondo della propria posta elettronica. Anche questa, naturalmente, era solo una esilarante presa in giro. La compagnia telefonica Wind , invece, ha annunciato online la chiusura dei suoi canali Facebook e Twitter, poi smentita con un banner scherzoso dopo le reazioni allarmate dei suoi clienti. E a proposito di ""selfie"". Il quotidiano britannico Metro annuncia un disegno di legge del governo inglese per vietare gli autoscatti oramai virali sui social network. ""Oramai sono una malattia, basta"", si legge nel finto articolo. A Roma invece ha fatto molto discutere la ""notizia"" del furto del Ponte dell'industria , conosciuto anche come ""ponte di ferro"" , che collega la zona di Marconi a via Ostiense. La bufala, alla quale hanno creduto in molti - anche diversi media -, è stata twittata dall 'ex consigliere del Municipio xi, Augusto Santori, che poi ha ammesso lo scherzo."
"Migranti, 184 sbarcati a Lampedusa. Il Viminale: ""Malta ha scaricato il problema sull'Italia""","ROMA - Alla fine sono sbarcati tutti a Lampedusa. In 184. Nonostante la promessa del ministro Matteo Salvini, che ieri su Facebook aveva annunciato che non avrebbe fatto arrivare in Italia i migranti intercettati da un aereo in ricognizione nel Mediterraneo, i sette barchini hanno beffato tutti e sono arrivati a Lampedusa. Nella notte in 130 sono stati trasferiti a Trapani. Saranno tutti trasferiti nel centro d'accoglienza di Milo. Ora un altro barchino, con a bordo 15 tunisini, è alla deriva in acque Sar maltesi dopo aver finito il carburante. L'Italia sta sollecitando l'intervento di Malta, per ora senza risultati. Ieri era stato lo stesso Salvini a postare su Facebook la foto di una delle imbarcazioni fotografate mentre erano in acque maltesi. E ancora una volta, dopo il caso Diciotti, Salvini aveva richiamato Malta, intimando all'isola di intercettare le imbarcazioni. Richiesta respinta ieri sera dal premier maltese, che ha ricordato come le imbarcazioni, che non avevano bisogno di soccorso, stavano solo transitando dalle acque maltesi e dunque non sarebbero state fermate. E cosi è stato. Nel giro di poche ore i 184 migranti a bordo dei sette barchini, probabilmente partiti dalla Tunisia, sono arrivati a Lampedusa. ""Malta, per l'ennesima volta, ha scaricato il problema sull'Italia"", dicono fonti del Viminale. Il ministero dell'Interno, stando a quanto si apprende, sta lavorando a ""soluzioni innovative ed efficaci"" per gestire questi arrivi. Tra queste, all'esame degli addetti ai lavori, ci sarebbe l'ipotesi di un rimpatrio lampo dei migranti tunisini sbarcati oggi a Lampedusa attraverso voli charter, affinché rientrino nel proprio Paese in tempi molto rapidi. Si starebbe studiando in queste ore il modo per velocizzare le pratiche di identificazione. Durante il vertice dei ministri degli Interni a Vienna, Salvini ha incontrato il suo omologo tunisino per affrontare il problema sbarchi. È stata fissata per martedì una riunione a Roma, alla quale sarà presente il titolare del Viminale. ""Stiamo lavorando per soluzioni veloci, efficaci e innovative per stroncare il traffico di esseri umani"", ribadisce Salvini. ""Ci sarebbe bisogno di più collaborazione interna"", ha detto il ministro in conferenza stampa a Vienna. ""Lo dico senza spirito polemico, ma faccio un esempio: in Italia tra la notte e stamani sono arrivati circa 200 migranti provenienti dalla Tunisia, per ore transitati in acque maltesi. Ebbene, abbiamo contattato decine di volte le autorità maltesi, ma risposta zero. Poi senti parlare di condivisione e solidarietà, noi stiamo aspettando"". Intanto, l'agenzia Frontex ha pubblicato i nuovi dati sugli sbarchi di agosto. Il numero di migranti arrivati il mese scorso in Italia attraverso la rotta del Mediterraneo centrale è sceso a circa 1.500, in calo del 62% da agosto 2017. Nei primi otto mesi del 2018 sono arrivate 19.600 persone, l'80% in meno rispetto a un anno fa. Proprio i tunisini fra le nazionalità più rappresentate, insieme agli eritrei: proviene da questi due Paesi oltre un terzo di tutti i migranti individuati."
"Atene, bomba esplode davanti alla Banca Centrale nel giorno del ritorno della Grecia sui mercati","ATENE - Un potente ordigno è esploso stamani davanti alla sede della Banca di Grecia, ad Atene, causando danni ma nessuna vittima. Lo riferiscono radio locali. La bomba - 70 chili di esplosivo - era collocata dentro un'auto parcheggiata davanti all'edificio che ospita la Banca Centrale, poco distante dagli uffici della troika (Ue, Bce e Fmi).L'esplosione è avvenuta all'alba ed è stata udita in una vasta area della capitale. Stando agli inquirenti, il veicolo - una Nissan - era stato imbottito con almeno 75 chili di esplosivo. Un'ora prima dell'esplosione, un anonimo aveva telefonato al sito di notizie Zougla e al giornale Efymerida ton Syndakton per avvertire dell'imminente scoppio dell'ordigno. L'attentato, che sinora non è stato rivendicato, avviene il giorno dopo il ritorno della Grecia sui mercati internazionali dopo quattro anni di assenza e alla vigilia della visita ad Atene della cancelliera tedesca Angela Merkel. Il governo fa esplicito riferimento a questo appuntamento decisivo nel condannare l'episodio che ""ha l'evidente obiettivo di cambiare la nostra agenda. Non permetteremo che i terroristi raggiungano questo scopo"". Alcuni media greci anticipano che le indagini si starebbero già indirizzando verso Christodoulos Xiros, uno degli ex capi del disciolto gruppo estremista di sinistra greco '17 novembre', responsabile di 23 omicidi fra il 1975 e il 2000 ed evaso lo scorso gennaio. Xiros sarebbe al primo posto nella lista dei sospettati in quanto è uno dei pochi ad avere le conoscenze tecniche per questo genere di attentati."
"Siria, un vescovo: ""La tensione è altissima"" nell’area contesa fra curdi e turchi, i rischi per la popolazione civile","HASSAKE' (Siria Nord Orientale - AsiaNews) - Mentre - come riferisce l'Osservatorio siriano per i diritti umani ( Ondus ) - si ha notizia di bombardamenti dell'artiglieria di Damasco in diverse località nella regione di Idlib, sotto influenza turca, nei giorni scorsi investita da una offensiva delle milizie qaidiste, locali e straniere, dopo mesi di tregua negoziata da Russia e Turchia, l'avanzata di al Qaida nel Nord Est della Siria preoccupa di nuovo le comunità siriane della zona per una nuova possibile offensiva russa e del governo di Damasco contro le aree dove sono presenti i jahadisti di Al Qaeda. I l difficile lavoro delle Ong nella zona. Secondo quanto diffuso da Asianews , nel nord-est della Siria, e in particolare nell’area di Hassakè - città capoluogo del Governatorato di Al-Hasaka e sede dell'arcieparchia di Hassaké-Nisibi - controllata dai curdi, incombe la minaccia di un attacco della Turchia dopo il disimpegno degli Stati Uniti. Lo riferisce monsignor Jacques Behnan Hindo, che guida l’arcieparchia siro-cattolica di Hassakè-Nisibi: ""Si respira un clima di enorme tensione”, ha detto, e non esclude affatto “nuovi scontri” fra le potenze locali e regionali che si contendono la zona. “Abbiamo paura - sottolinea il prelato - che vi sarà una nuova guerra e ulteriori attacchi; la situazione è estremamente volatile” e suscita apprensione tra la popolazione civile, ancora una volta costretta ad essere messa alla prova da un conflitto che coinvolge potenze straniere nel territorio siriano e che ha messo in crisi, se non del tutto bloccato, ogni possibilità di aiuto da parte delle organizzazioni umanitarie che operano, tra mille difficoltà e pericoli, nella zona. La tensione fomentata da Trump. Ieri, tanto per matenere sempre alto il livello della tensione, l'ineffabile presidente Usa, Donald Trump, ha minacciato di “distruggere a livello economico” la Turchia, se Ankara approfitterà del ritiro degli americani - circa 2mila truppe - per “colpire i curdi”. ""Analisti ed esperti - si legge su Asianews - considerano le parole dell’inquilino della Casa Bianca “la più grande minaccia” di un presidente ad un alleato della Nato”. La scorsa settimana il presidente turco, Recep Tayyp Erdogan, aveva annullato un incontro con il consigliere della sicurezza nazionale Usa John Bolton, in viaggio in Medio oriente e si era detto pronto ad attaccare i curdi. Trump ha difeso la scelta del ritiro dei soldati - prosegue la nota dell'agenzia - accolta con scetticismo se non persino osteggiata all’interno degli ambienti militarti Usa e che aveva portato alle dimissioni del segretario alla Difesa Jim Mattis"". I curdi vogliono tornare sotto l'""ombrello"" di Damasco. Mons. Hindo, che già in passato aveva criticato “l’ambigua” politica statunitense nella regione, spiega che “i curdi, che compongono il 10% del totale della popolazione della zona, hanno avviato le trattative con il governo siriano” per un ritorno sotto l’ombrello di Damasco. Nei giorni scorsi, aggiunge, “ho parlato con i loro capi e ho spiegato loro che non possono agire come occupanti”, ma devono contribuire al cammino di riconciliazione nel nord-est “mettendo fine al sequestro dei terreni e allentando la morsa militare”. A proposito del ritiro delle truppe di Trump, il prelato afferma - riferisce Asianews - che “gli Stati Uniti non fanno nulla gratis e hanno sempre un piano B, se non C. “Non crediamo alle loro parole - avverte mons. Hindo - e personalmente dubito che andranno via. Restano i dubbi su un possibile attacco della Turchia, fino a che vi sarà una presenza americana non supereranno la frontiera”. I curdi stanno cercando di “riallacciare i rapporti con Damasco” ma “nemmeno loro hanno una precisa strategia” per il futuro prossimo, sostiene il prelato. Nell’incontro con i leader curdi, ha concluso, “ho detto loro che noi cristiani vogliamo pace, sviluppo, libertà e che non possono accusare il governo siriano di dispotismo, perché anche loro si comportano nello stesso modo”, nelle aree sotto il loro controllo."
"Giovanni Lo Porto, ""Ci mancherà la sua umanità e la sua grande esperienza""","ROMA - Di persone come Giovanni Lo Porto, incaricate dal destino di mettersi laicamente a disposizione delle persone in pericolo per guerre, povertà, dittature, o prevaricazioni di ogni sorta, se ne incontrano spesso in giro per il mondo. Le riconosci subito al primo incontro. Dire che sono persone speciali - come diranno fra poco due sue colleghe che lo hanno conosciuto bene - può apparire retorico, scontato. Invece non è così: osservando in controluce la loro vita, ci si accorge che è gente con qualcosa di diverso rispetto agli altri. L'umanità, il coraggio, la competenza. Prima di tutto sono empatici, entrano in sintonia con le persone, ovunque si trovino, in ogni possibile circostanza. Sono poi naturalmente e ostentatamente ottimisti, di un entusiamo positivo e contagioso, alimentato da grosse dosi di coraggio e perizia professionale. Ecco, Giovanni Lo Porto era uno di questi, che nel tempo ha aggiunto alla sua grande spontanea e innata umanità una solida preparazione culturale e operativa. Aveva studiato in Gran Bretagna e poi si era specializzato in emergenze post-conflitti a Tokio. Non a caso viene ricordato da chi l'ha conosciuto come uno massimi esperti di emergenze umanitarie in giro per il mondo. ""Ci parlai al telefono il giorno prima del rapimento"". A parlare di lui sono due donne, Margherita Romanelli e Marianna Addonizio. La prima lavora con GVC (Gruppo di Volontariato Civile), Ong laica specializzata da 40 anni nell'assistenza umanitaria d'emergenza a popolazioni colpite da conflitti e catastrofi naturali. La seconda è attualmente cooperante di COOPI ""Giovanni era un mio amico carissimo - dice commossa al telefono Margherita Romanelli - ha lavorato con noi alcuni mesi ad Haiti, subito dopo il terremoto del 2010. Poi siamo sempre rimasti in contatto, fino a quando nel gennaio del 2012 io ero in Cambogia e lo chiamai che era arrivato in Pakistan per l' alluvione devastante che ci fu dopo aver aspettato il visto per mesi. Ricordo di aver sentito la sua voce proprio il giorno prima del suo rapimento, il 18 gennaio"". Credente ma laico nel lavoro a suo agio con ogni cultura. ""Mi mancherà, ci mancherà, il suo carattere solare - aggiunge Margherita Romanelli - la sua immediata capacità di entrare in relazione col prossimo, soprattutto in contesti difficili che lui aveva imparato a conoscere velocemente nei suoi anni di lavoro, nel corso dei quali aveva viaggiato moltissimo, passando dai Balcani, al Pakistan, poi ad Haiti e quindi di nuovo in Pakistan, a Multan nella regione centrale del Punjab, dove con l'Ong tedesca stava lavorando alla ricostruzione di quanto era stato distrutto dall'alluvione di tre anni fa. Lui era credente, ma lavorava e gestiva i rapporti da puro laico - aggiunge Margherita Romanelli - era a suo agio tra persone di culture diverse, con una capacità di adattamento davvero incredibile"" ""Con lui in Birmania e nella Repupplica Centrafricana"". Marianna Addonizio ricorda Giovanni Lo Porto quando assieme si trovarono a lavorare per CESVI in Birmania, nel maggio 2008, all'indomani di un ciclone tropicale, Nargis, anche in questo caso devastante, che spazzò via ogni cosa e provocò la morte di oltre 100.000 persone. Fu l'evento naturale che causò più morti nell'oceano Indiano del nord e, nell'ordine, il secondo di tutti i tempi, dopo il tifone Nina. ""Da allora diventammo molto amici - racconta Marianna Addonizio - un legame che si consolidò ancora di più quando condividemmo altri momenti difficili e drammatici nella Repubblica Centrafricana. Sì, lo confermo, Giovanni era solare, positivo, coraggioso con un preziosissimo e solido bagaglio professionale alle spalle, che faceva di lui un uomo rassicurante, un grande collega. Una bella persona""."
"Pc e tablet in caduta libera, consegne 2015 in calo di 8-9%","MANCANO forti novità tecnologiche e i mercati di pc e tablet ne risentono, tanto da crollare. È la fotografia scattata dalla società Idc che per quest'anno stima un calo di quasi il 9% nelle consegne per i computer a livello globale e dell'8% per i tablet. A influire negativamente, secondo gli analisti, anche l'aggiornamento gratuito a Windows 10 che non ha stimolato vendite di nuovi apparecchi. Le consegne mondiali di personal computer, stima Idc, caleranno dell'8,7% nel 2015. Anche il 2016 sarà all'insegna del declino, segnando il quinto anno consecutivo col segno meno per il settore. Una ""modesta crescita"" dovrebbe tornare nel 2017. Gli aggiornamenti gratuiti a Windows 10 e la penuria di nuovi modelli lanciati nel breve periodo secondo gli analisti hanno peggiorato le stime relative ai pc. La situazione non è migliore sul fronte tablet, dove anche un gigante come Apple con i suoi iPad soffre dei consumi in calo. Il declino delle consegne del comparto tablet a livello globale dovrebbe attestarsi per Idc intorno all'8%, peggio del -3,8% precedentemente stimato. Una spinta in positivo potrebbe arrivare dalle novità che si attendono sia dall' IFA di Berlino , una delle due più importanti fiere europee dell'elettronica in programma dal 4 al 9 settembre, e l'appuntamento del 9 settembre a San Francisco dove Apple potrebbe presentare alcune sorprese oltre ai nuovi iPhone."
Il linguaggio sotterraneo delle piante: così comunicano tramite le radici,"SI TRATTA di una vera e propria rete sotterranea ed è stata sviluppata dalle piante nel corso della loro evoluzione per riuscire a comunicare e sapere cosa accade in superficie. La scoperta, pubblicata sulla rivista Plos One , è della Swedish University of Agricultural Sciences, che ha individuato i segnali di natura chimica utilizzati per lo scambio di informazioni e che ha notato come la presenza di vicini (dei concorrenti con cui competere) regoli il meccanismo in grado di gestire lo sviluppo della vegetazione. LEGGI La vita segreta delle piante Per giungere alla loro conclusione gli studiosi scandinavi hanno sottoposto delle piantine di mais a condizioni di crescita differenti, sollecitandole in più modi al fine di valutare l’eventuale comportamento diverso delle piantine stesse. Per esempio, poiché è noto che gli stimoli tattili sono un mezzo di comunicazione anche nel mondo vegetale (gli alberi non crescono più lateralmente se incrociano rami dei vicini), ad intervalli stabiliti sono state toccate le foglie, in modo da segnalare la presenza di una seconda pianta nelle vicinanze o magari di un insetto che divora le estremità. Al tempo stesso, i ricercatori hanno valutato la composizione chimica del terreno, per comprendere il lento scambio (sia internamente, sia con i vicini) di messaggi di natura chimica presente nel sottosuolo. Le chiome degli alberi sono timide. Infine, hanno inserito le sostanze rilevate in una soluzione a base di acqua con cui sono state alimentate altre piante. Ebbene, è emerso che le piante fertilizzate con il composto liquido crescevano aumentando il numero delle loro foglie rispetto a quanto effettuato in condizioni abituali. Per completare lo studio i ricercatori hanno anche valutato un’eventuale preferenza delle piante in relazione al suolo in cui crescere. Ponendo vicini tra loro due terreni, uno trattato con la soluzione proveniente dalle piante cresciute senza disturbi di nessun tipo e un altro con quella generata dopo che le piante erano state toccate, gli scienziati hanno notato che le radici preferivano crescere indirizzandosi verso il primo tipo di suolo. Prova che esistono delle tracce nel terreno, di natura biochimica, che determinano dei cambiamenti nello sviluppo della vegetazione. Uno stress in superficie, quindi, è in grado di influenzare la rete sotterranea studiata, portando le piante a regolare la crescita delle loro radici in funzione delle necessità. In conclusione, le piante sanno cosa succede in superficie (informazione fondamentale per la sopravvivenza) e la loro vita nel sottosuolo risulta decisamente complessa, tanto che saranno ancora necessarie altre indagini per svelare nel dettaglio tutti i meccanismi che la regolano."
"Cardiologia, dal congresso europeo le nuove linee per difendere il cuore","Viviamo più a lungo e oltre 16mila italiani hanno superato i 100 anni di vita, numero più che raddoppiato negli ultimi 10 anni (erano solo 6.100 nel 2002). A loro si aggiunge un gruppo sempre crescente di super centenari. Il merito è anche della dieta mediterranea, ma ci sono alcune cattive abitudini che mettono a rischio il nostro cuore: la sedentarietà, che rappresenta la quarta causa di mortalità e disabilità in Occidente, e il fumo che è la causa principale di infarto e di malattie coronariche in uomini e donne e si associa al 30% delle morti causate da malattie coronariche. A fare il punto sulle buone e le cattive abitudini per la salute del cuore sono in questi giorni i 35mila esperti provenienti da 140 paesi riuniti a Roma per il Congresso della Società europea di cardiologia (Esc) e che domani riceveranno anche la visita di Papa Francesco. Tra le varie ricerche, presentate anche le nuove Linee guida sui valori del colesterolo. Il divano fa male. La pigrizia fa male anche al cuore. E, infatti, sono 5 milioni le persone che ogni anno nel mondo occidentale vengono uccise dalla sindrome del 'divano killer'. ""Gli italiani - spiega Michele Gulizia , direttore di Cardiologia al 'Garibaldi' di Catania - dicono sì allo sport, ma solo se da guardare in tv. Secondo i dati 2011-2014 del Sistema di sorveglianza 'Passi', appena il 33,2% della poolazione tra i 18 e i 69 anni infatti può essere considerato realmente 'attivo', il 35,8% svolge qualche attività nel tempo libero senza però raggiungere i livelli raccomandati e il 31% è completamente sedentario"". Proprio contro la sedentarietà, al Congresso è stato presentato un algoritmo salvavita: si chiama 'Pai' (Personal Activity Index). Le valutazioni effettuate su oltre 39.000 individui 'attivi' hanno mostrato che gli uomini e le donne con un livello Pai maggiore di 100 avevano un rischio di mortalità cardiovascolare - comparata al gruppo di inattivi - ridotto del 23%. La riduzione di rischio corrispondente, per la mortalità da tutte le cause, è stata del 13% per gli uomini e del 17% per le donne. L'algoritmo Pai è dunque in grado di predire la mortalità cardiovascolare a lungo termine e potrebbe essere utilizzato come strumento motivazionale per cambiare il proprio stile di vita. Si pensa quindi di incorporarlo in un dispositivo portatile che 'misuri' l'attività svolta dal portatore e segnali, in base ad essa, i progressi e l'abbassamento del rischio. I nuovi limiti del colesterolo. Il valore di colesterolo 'cattivo' (Ldl) non dovrebbe superare quota 100 anche nei soggetti non a rischio. Lo raccomandano le nuove linee guida presentate al congresso. ""Le nuove linee guida sanciscono che avere un target di colesterolo entro 70-100 è fondamentale, non ci sono più controversie su questo punto - spiega il presidente della Società italiana di Cardiologia, Francesco Romeo - . Questo vale per tutti, anche per quei soggetti che hanno valori di norma molto alti per ipercolesterolemia familiare"". Fino ad ora le indicazioni variavano a seconda del rischio personale legato alla familiarità, alle malattie cardiache e allo stato di salute. Il colesterolo cosiddetto cattivo non doveva comunque mai superare i 190. Cuore e nicotina. Nonostante il consumo di tabacco sia la prima causa di morte eliminabile, attualmente nel mondo ci sono oltre un miliardo di fumatori. ""Nello studio Interheart - spiega Leonardo Bolognese , direttore Cardiologia dell'ospedale di Arezzo - il fumo di sigaretta era responsabile del 35.7% del rischio attribuibile su popolazione per un primo infarto miocardico acuto. Dati più recenti indicano che nel 2011 il fumo è stato direttamente responsabile nel mondo della morte di 6 milioni di persone, di cui ben 600.000 all'anno per esposizione a fumo passivo"". Smettendo di fumare il rischio si riduce dopo solo un anno di astinenza. Dopo 20 anni diventa simile, ma sempre un po' superiore a quello di chi non ha mai fumato. Continuare a fumare dopo un evento vascolare acuto aumenta notevolmente le possibilità di recidiva. Eppure i fumatori colpiti da un evento cardiovascolare acuto ricominciano a fumare nel giro di qualche mese. ""Dati recenti che rispecchiano maggiormente la realtà italiana - aggiunge Gulizia - riportano che oltre la metà dei fumatori dimessi dopo sindrome coronarica acuta riprende a fumare e gran parte lo fa già nelle prime tre settimane dopo la dimissione. I fumatori mostrano un rischio di nuovi eventi acuti nel primo anno di tre volte superiore a coloro che abbandonano le 'bionde', mentre in chi riprende nei primi 10 giorni dalla dimissione il rischio è addirittura quintuplicato"". ""L'abitudine al fumo - aggiunge Franco Romeo , direttore Cardiologia Policlinico Tor Vergata di Roma - ha tra i suoi effetti nocivi l'aumento della rigidità dell'aorta che rappresenta un importante predittore del rischio cardiovascolare di mortalità per tutte le cause"". E-cig, scarsa riduzione del rischio. La sigaretta elettronica può aiutare il cuore? Una risposta viene oggi dai ricercatori dell'Hippokration General Hospital di Atene che hanno valutato l'effetto del fumo elettronico e di quello tradizionale sullo stato di salute dell'aorta. L'analisi, presentata al congresso di Roma, è avvenuta su 24 soggetti senza altri fattori di rischio se non il fumo di sigaretta: ogni partecipante è stato visitato in quattro differenti occasioni durante le quali ha fumato una sigaretta ogni 5 minuti, una sigaretta elettronica ogni 5 minuti e poi di nuovo la e-cig ogni 30 minuti. Entrambi i tipi di fumo hanno determinato un incremento dei valori sistolici e diastolici della pressione sanguigna, e le differenze non sono state significative tra uno e l'altro. La sigaretta elettronica ha avuto un effetto più debole nell'aumento delle pulsazioni delle carotidi-femorali (PWV) a 5 minuti e comparabile a quello delle sigarette normali se usata ogni 30 minuti. Questo effetto specifico, quindi, suggerisce che in pazienti selezionati la sigaretta elettronica debba essere usata sotto controllo medico e non come strumento alternativo al tabacco, bensì come passaggio verso l'abbandono della nicotina. È proprio questo l'elemento nocivo da cui allontanarsi. La dieta salva-cuore . Il cuore si tutela anche a tavola, ovviamente. Le verdure influiscono positivamente per il 26%, il pesce fornisce un beneficio del 23%, frutta e noci contribuiscono per il 13,4% e un elevato apporto di acidi grassi monoinsaturi e saturi per il 12,9%. Sono alcuni dei dati emersi dal mega-trial 'Moli-sani' condotto dai ricercatori dell'Ircss Neuromed di Pozzilli che per la prima volta hanno indagato il ruolo della dieta mediterranea nei pazienti con patologie cardiovascolari conclamate. Purtroppo, gli anziani spesso si nutrono poco e male: secondo alcune stime della Società italiana di nutrizione clinica e metabolismo, sarebbero circa il 50% gli anziani over 65 che non si alimentano correttamente e la malnutrizione può essere pericolosa quanto l'obesità: complicazioni e infezioni aumentano di tre volte. Si registra spesso uno scarso apporto di proteine per problemi di masticazione ed economici, gli stessi che fanno limitare l'apporto di frutta e verdura. Un recente studio Usa condotto alla Tuft University presentato al congresso dell'American Heart Association ha suggerito che l'abbassamento dei prezzi di alcuni alimenti potrebbe salvare milioni di vite. Gli esperti hanno calcolato che anche solo una diminuzione del 10% del prezzo dei vegetali freschi ridurrebbe le morti per malattie cardiovascolari dell'1,2% in 5 anni e del 2% nei successivi cinque, con una diminuzione del 2,6% del numero di infarti. In numeri assoluti si tratta di evitare 515mila morti per malattie cardiache. Il ruolo della vitamina D. Bassi livelli circolanti di vitamina D possono essere associati a un rischio aumentato di malattie cardiovascolari, fatali e non. Eppure si sa ancora poco circa il collegamento tra i livelli di quello che è considerato un vero e proprio ormone e l'insufficienza cardiaca, cioè la condizione in cui il cuore non è in grado di pompare quantità di sangue sufficienti per far fronte alle necessità dell'organismo. I ricercatori del Dipartimento di epidemiologia e prevenzione dell'Ircss Neuromed di Pozzilli hanno cercato di indagare questa associazione in 18.797 soggetti adulti sani di età superiore a 35 anni nell'ambito dello studio epidemiologico Moli-Sani. Dallo studio è emerso che gli individui con un livello di vitamina D inferiore a 10ng/mL mostravano un aumento del rischio di scompenso cardiaco di 1,59 volte rispetto a quelli con livelli normali. Le differenze di genere nei trapianti. Il sesso del donatore di organo e del ricevente può avere un impatto sulla buona riuscita del trapianto. ""Il possibile ruolo del sesso di donatori e riceventi è stato discusso per anni, ma oggi ci sono evidenze più precise - spiega Leonardo Bolognese - . La sopravvivenza dopo trapianto di cuore sembra essere peggiore se il genere tra i due soggetti è diverso. Lo conferma una meta-analisi di revisioni sistematiche, che aveva lo scopo di valutare le evidenze correnti riguardo la compatibilità tra i generi"". L'analisi ha comparato i dati estratti da Pubmed ed Embase (due database di ricerche scientifiche) sino a febbraio 2015 ed ha incluso 53.199 pazienti. Quando sono stati analizzati i riceventi di entrambi i generi, sono saltate all'occhio significative differenze nella sopravvivenza a un anno tra riceventi dello stesso o di sesso diverso. Nei riceventi maschi è stato evidenziato che il mismatch di genere era un fattore di rischio per la mortalità a un anno, con un incremento di 1,38 volte, ma lo stesso assioma non era valido se il ricevente era una donna, che invece mostrava una migliore sopravvivenza. ""Si tratta di una conclusione estremamente interessante - afferma Gulizia - . Dal 2000 al 2013 solo in Italia sono stati eseguiti 4.222 trapianti di cuore con tassi di sopravvivenza dell'organo a un anno dell'82,5%, e questa scoperta potrebbe migliorare ulteriormente questa performance. Gli uomini corrono meno rischi di rigetto se hanno ricevuto il muscolo cardiaco da donatori dello stesso sesso. Le ipotesi sui motivi di questo fenomeno sono diverse e ancora non del tutto chiarite: l'aumento del rischio di rigetto nei casi di donatore e trapiantato di sesso opposto potrebbe essere dovuto alle differenti dimensioni del muscolo, solitamente più grande e con maggiore capacità di pulsazione negli uomini. Ma anche fattori di natura ormonale o immunitaria ancora non perfettamente chiariti"". I migliori risultati post-operatori, in studi precedenti, sono stati riscontrati nei casi di trapianto da uomo a uomo. Le percentuali più basse di sopravvivenza, invece, sono state registrate tra gli uomini cui era stato trapiantato un cuore femminile. La visita del Papa. Il 31 agosto, ultimo giorno di lavori, i migliaia di cardiologi riuniti riceveranno la visita speciale di papa Francesco che si recherà alla Fiera di Roma per portare il suo saluto al congresso della Società europea di Cardiologia. Per l'occasione, nei varchi di accesso sono previsti controlli con i metal detector sia sulle persone che sulle borse."
Alla ricerca dell'Appia perduta: al bancone del bar che interrompe la via millenaria,"IL PRIMO sbarramento della direttrice millenaria non è la frana di un monte, il collasso di un muraglione o lo straripamento di un torrente. È un bar. Il bar Fly di Genzano laziale. Tutto è di una sconcertante evidenza. Sopravvissuta alla tangenziale, al traffico della Statale Sette, alle discariche edilizie e al pantano attorno a Ciampino, la linea indeflettibile, implacabile e inflessibile, capace di resistere imperterrita ai cambi di nome (corso Matteotti, via della Stella, via Alcide De Gasperi, via Remigio Belardi eccetera), si arresta davanti a una banconiera che ci chiede cosa vogliamo bere. ""Un succo di pomodoro, grazie"". SPECIALE - TUTTE LE PUNTATE Dietro il bar, un blocco di condomini. Oltre, ad appena trecento metri, la doppia linea dei pini marittimi - segnale infallibile - ripristina la direzione. Ma a noi tocca deviare. Fronte sinist sinist, e via per una salita che ci porta in un altro film. Piazza Salvatore Buttaroni, ucciso dai fascisti. Effigie di Maria, benedetta da Pio VII ""con concessione di giorni 300 di indulgenza da applicarsi alle anime del Purgatorio"". Palasport Gino Cesaroni, sindaco dal '69 al '97. Oltre il vialone dei pini, un bivio sconcertante fra Appia Antica e una sedicente Appia Vecchia. Come se già l'Appia Nuova non complicasse le cose. ... Ed ecco che la prima strada d'Europa già si perde, mangiata da edifici, cancelli e poderi, certificando l'eclissi dello Stato e la restaurazione dei particolarismi contro cui Roma ha lottato per secoli. Ad Ariccia, la prima sopraelevata dell'antichità, un gigante di 230 metri per 13 del secondo secolo a. C., è nascosta alla vista per la vegetazione cresciuta a dismisura. Fra Genzano e Cisterna, il rettifilo dell'Appia lo puoi traguardare solo dall'aereo o nelle vecchie carte Igm dell’Italia post-unitaria. Lì esiste ancora, come mulattiera, carrereccia o sentiero, segnata da toponimi come Ponte di Mele, Casale San Mauro, Casa Troiani. Ma sul terreno cosa ci sarà? Gli archeologi segnalano tratti accessibili di basolato originale, ma la linea che li congiunge esiste ancora? Il viaggio di Rumiz - Al bancone del bar che interrompe la via millenaria / 5. È qui che comincia l'avventura. Ed è qui che la diavoleria elettronica di Riccardo, collegata a venti e passa satelliti, inizia la sua danza. ""Ti allontani dal tracciato e il Gps ti avverte. Ma attenti, non è lui che mi comanda — precisa marciando sotto il sole - sono io che gli ho detto dove dobbiamo andare"". Significa che il nostro non è un viaggio teleguidato, ma una ricerca dove alla fine saremo noi, anzi i nostri piedi a decidere. ""I piedi capiscono tutto, se li lasci liberi. Ricordate: il flusso va dalla terra alla testa, non viceversa"". Siamo tutti d'accordo: viva i piedi. Coi piedi si può, anzi si deve scrivere se si vuol conoscere il mondo. … Appena fuori dal paese, in uscita tangenziale sulla destra, ecco trecento metri di lastricato stupendo oltre una scritta gialla ""SEGNALE TURISTICO APPIA ANTICA"", sotto una cascata di glicini e senza anima viva che lo percorra. Ed è merenda su un muretto, con brezza leggera e rondini impazzite, a discutere di Orazio Flacco con pecorino e una bottiglia di Nero di Manduria. Poi di nuovo in cammino, in leggera discesa sul declivio vulcanico, col mare lontano sulla destra e greggi al pascolo dall’altra parte. Terra grassa, nera come una torta Sacher, primi fichi d’India, annunci mortuari con Cristo e Padre Pio effigiati con pari evidenza.  Cominciano i branchi di cani liberi. ""Ce n’è un milione almeno, a Sud di Roma"", avverte Riccardo, che in Italia ha camminato per 20 mila chilometri e di cani s'è fatto un'esperienza. ""Basta guardarli senza paura e raccogliere una pietra. Scappano sempre"". Noi non abbiamo paura, sono semmai gli altri ad avere paura di noi. Oggi chi va a piedi è un'anomalia. Una Pantera della Polizia rallenta per indagarci. In un podere, oche incazzatissime ci puntano in formazione serrata, e con quelle, si sa, non ci ragioni. Al numero 97 di una via che si chiama finalmente 'Appia Antica', segnata da infiniti divieti di accesso, una voce ansiosa al citofono chiede ripetutamente ""Chi è?"" senza che noi si abbia suonato alcun campanello. Ci eravamo fermati appena un attimo a consultare le mappe. … Un'altra isola di basolato stupendo. Ma le auto ci passano sopra senza misericordia, traballando, e la faccia del driver esprime sempre lo stesso concetto: ""Ste pietre di m... cosa aspettano a levarle"". Poco oltre, una catenella all’italiana ci sbarra la via. In fondo, tre ragazzi con una carriola e un cane lupo. Vado avanti a parlamentare, ma quelli mi guardano impietriti senza richiamare il cane. Gli dico che vorremmo andare oltre. Uno risponde: ""Ce sta 'o fuoss"". C’è da superare un fosso, sono cavoli vostri. E noi si scende guardinghi sotto gigantesche querce, spostando canne e rifiuti fino al guado. Ma oltre il torrente rieccola, la linea maestra. Ci aspettava, come potevamo avere dubbi. Anche il lastricato riemerge. Chiedo a un vecchietto col bastone: ""Ma la gente lo sa che questa è l'Appia antica?"". Lui: ""Quasi nessuno"". Memoria finita. Sì, è proprio questo... il Paese che amo. Ancora sbarramenti, sterpaglie, cani liberi. Peggio ancora è dopo la confluenza della Statale Sette sul tracciato antico. Sul rettifilo fino a Cisterna ecco camion, auto che sgommano, marciapiedi striminziti e spietati guard-rail. Altroché Santiago, questo è un percorso di guerra. Che rabbia. Che persino in Albania le strade romane siano più ben tenute non è solo bestiale. È stupido. È l'Appia la grande scommessa di Roma. Non il Colosseo o la Domus Aurea, già intasate di folla, ma la percorribilità ritrovata della prima via del Continente. (5-continua)"
"Minniti: ""Il limite è raggiunto noi non ululiamo alla luna, l’Europa faccia sul serio""","ROMA. Alle 13.15 di martedì, l'aereo che portava il ministro dell'Interno Marco Minniti negli Stati Uniti per una serie di incontri fissati con figure di vertice dell'amministrazione Usa (John Kelly, segretario di Stato per la ""Homeland Security"", l'Attorney general Jeff Session, Herbert Raymond Mc Master, National security advisor di Donald Trump), è rimasto sulla pista dello scalo tecnico di Shannon, in Irlanda, il tempo necessario a riempire i serbatoi di carburante e girare la prua nella direzione da cui proveniva. ""Quello che stava accadendo nel Mediterraneo centrale e quello che accadrà nelle prossime ore nei nostri porti e lungo le nostre coste - dice il ministro - richiedeva la mia presenza qui a Roma. E delle decisioni immediate. Che sono state prese"". Ieri mattina, il nostro ambasciatore presso l'Unione Europea, Maurizio Massari, ha dunque informato personalmente il Commissario agli affari Interni e all'Immigrazione, Dimitris Avramopoulos, che le 22 navi impegnate nelle operazioni umanitarie di ""search and rescue"" che in queste ore incrociano di fronte alle nostre acque territoriali con a bordo 12.500 migranti recuperati a largo delle coste libiche segnalano che ""il limite della sostenibilità è stato raggiunto"". Che al principio secondo cui tutte le navi che salvano vite umane nel Mediterraneo sia garantito di default l'approdo in Italia non si può più pedissequamente tenere fede. Lasciando che al nostro ministro dell'Interno resti solo il ruolo notarile di indicare, come accaduto in queste ore, semplicemente i porti di sbarco: Messina, Vibo Valentia, Palermo, Reggio Calabria, Trapani, Brindisi, Corigliano calabro, Porto Emepdocle. Di qui in avanti, se non arriveranno segnali concreti di solidarietà dai Paesi dell'Ue, l'Italia non sarà più in grado di garantire gli approdi lungo le nostre coste alle navi non italiane e che non facciano parte delle missioni europee. Chiusa a nuovi ingressi per aver raggiunto la soglia macroscopica di 181 mila sbarchi nel 2016 e di 75 mila nei primi sei mesi di quest'anno. In totale oltre duecentocinquantamila anime. ""Ho sempre detto e ripetuto - osserva Minniti - che non si può separare l'imperativo morale della salvezza in mare di vite umane dall'obbligo di provvedere alla loro accoglienza. Farlo significherebbe piegarsi a un'ipocrisia che non mi appartiene. Noi, arrivati a questo punto, ci troviamo a fronteggiare una pressione fortissima. Che sosteniamo da soli"". Per giunta, stretti in un collo di bottiglia. Da una parte, l'obbligo, che rispettiamo alla lettera, della compiuta identificazione e permanenza sul nostro territorio di ogni migrante che viene sbarcato sulle nostre coste. Dall'altra, i numeri di un flusso che continua ad essere in aumento. ""Da tempo ripeto che la questione dei migranti è una questione europea. E non è un modo di dire. Oggi abbiamo deciso per un atto formale che non faccia più percepire questa affermazione come una semplice petizione di principio o, peggio, un ululato alla luna. Abbiamo dimostrato in questi mesi di essere persone serie sul problema dei migranti e dunque ora chiediamo che l'Europa faccia sul serio con noi"". Come conferma da Bruxelles l'ambasciatore Maurizio Massari, il colloquio con Avramopulos non ha dunque avuto nulla dei toni felpati tipici della bolla politico- diplomatica dell'Unione. ""Con molta franchezza e chiarezza - dice l'ambasciatore - abbiamo spiegato al Commissario che il tempo è finito. Che l'Italia non auspica ma attende entro i prossimi giorni, a cominciare dal vertice dei ministri dell'Interno della prossima settimana a Tallin, segnali concreti che dimostrino che si intende passare dalla solidarietà di facciata a quella concreta"". Del possibile blocco degli approdi delle navi impegnate in operazioni di ""search and rescue"" si è detto. Ma la comunicazione del nostro Governo alla Commissione ha avuto altri due significativi addendum. Il primo: la richiesta di una regionalizzazione del programma Frontex e dell'operazione navale militare ""Sophia"" di Eunavfor Med. Il che significa che le unità costiere e delle marine militari dei diversi Paesi Ue impegnate nel pattugliamento del Mediterraneo dovranno trasferire eventuali migranti salvati in mare nei porti dei rispettivi Paesi. Non fosse altro, perché, come accaduto in queste ore, ci deve essere qualcosa che davvero non va se il nostro ministro dell'Interno si è trovato a dover autorizzare l'approdo di un pattugliatore della Guardia costiera maltese con 400 migranti a bordo a Porto Empedocle. O se mentre l'Italia fa fronte a ventidue navi, ventidue, l'ordinarietà delle routine dei rapporti tra Paesi dell'Unione vede il respingimento alla frontiera di Mentone di 100 migranti, dicasi 100, che avevano lasciato l'Italia e che in Italia sono stati dunque riaccolti. ""Quando Macròn ha detto a Bruxelles che l'Italia in questi anni è stata lasciata sola - chiosa Minniti - l'ho considerato un fatto straordinario. Sono certo che la Francia si muoverà dunque con coerenza"". Un secondo addendum delle comunicazioni del nostro ambasciatore al Commissario Avramopulos ha riguardato l'urgenza di un rifinanziamento dei fondi da devolvere al governo libico per fare fronte ai costi di contenimento dei flussi. ""Tra i 300 e i 400 milioni di euro, da qui a dicembre"", spiega Massari. Perché i 250 stanziati sin qui sono stati esauriti da tempo. ""Auspico - conclude il ministro Minniti - che già oggi nel vertice europeo che prepara il G20 di Amburgo, ci sia un segnale di reale comprensione delle questioni che abbiamo posto. Abbiamo scommesso e puntato su un'accoglienza diffusa sul nostro territorio, sapendo però che l'accoglienza ha un limite nella capacità di integrazione. E quindi quel limite non verrà superato, perché farlo significherebbe non avere a cuore il presente e il futuro del nostro Paese ""."
Dopo il ponte del primo maggio arriva lo sciopero: studenti a casa quattro giorni,"Uno sciopero subito dopo il ponte del primo maggio. È quello che si prospetta per i primi giorni del prossimo mese quando alcune scuole resteranno chiuse il 30 aprile e anche il 2-3 maggio. La decisione sull'adesione al ponte è presa dalle stesse regioni. Ecco quali saranno: Piemonte, Friuli Venezia Giulia, Lazio, Liguria, Marche, Trentino Alto Adige, Basilicata, Calabria, Puglia, Molise, Abruzzo, Campania e Umbria. I PONTI DEL 2018 C'è quindi la probabilità che i ragazzi rimangano a casa quattro giorni di seguito. Lo sciopero dei docenti e del personale, proclamato dall'Anief, il sindacato dei precari, sarà indetto per il 2 e 3 maggio. I motivi? La riapertura delle graduatorie per le insegnanti senza laurea e gli aumenti di 85 euro non ancora arrivati sul conto dei docenti. ""Il personale della scuola ha il diritto di essere assunto dopo 36 mesi di lavoro. E per farlo, i precari devono essere immessi in ruolo dalle GaE (graduatorie ad esaurimento), se in possesso di abilitazione, attraverso qualsiasi canale; occorre poi trasformare i quasi 100mila posti degli organici di fatto in cattedre vacanti, quindi da collocare in quelle di diritto"" spiega l'Anief. Per quanto riguardo il ponte del 25 aprile l'unica regione ad averlo ufficializzato è La Liguria che ha indicato come date di chiusura extra il 23 e il 24. Questo vuol dire che, in caso di maxi ponte, saranno le singole scuole a decidere secondo l'autonomia scolastica: per scoprire quanti giorni gli studenti rimarranno a casa, si dovrà quindi attendere la comunicazione da parte degli istituti."
Consigli per parlarsi a viso aperto,"Nei tempi dei leoni da tastiera, affrontar un discorso vis à vis diventa un’impresa quasi insormontabile, che sia con il partner, gli amici o il collega di lavoro. La tendenza è sempre quella di rimandare, ma ignorare il problema servirà solo ad amplificarlo quando lo dovremo affrontare. Molti dei nostri “mal di pancia” nascono proprio dall’incapacità di discutere. Può essere utile, a questo proposito, il manuale Meglio dirsele di Daniele Novara (Bur), che aiuta ad allenare nel modo giusto la tecnica di parlare e chiedere. Una delle questioni più spinose è il prestito dei soldi agli amici che, a volte, sembrano dimenticarsene. La prima cosa da fare è cercare di capire se la persona ha risolto il problema: se continua ad andare a cena fuori e a godersi la vita potreste essere rimborsati. Si può prima introdurre l’argomento “soldi” in modo generico – una dimenticanza ci sta – ma se non si ottiene nulla affrontate il problema, cercando di essere fermi su ciò che chiedete, senza mortificare l’altro. Fate capire in modo chiaro che quei soldi vi servono. Se invece siete insoddisfatti di un collega, gli psicologi consigliano di mettere la critica fra due complimenti per non maldisporre nessuno. Evitate parole come “sempre” e “tutto” e concentratevi sugli aspetti che aiutano a superare gli ostacoli. Con il partner, meglio anticipare con un “ti devo parlare” per evitargli la doccia fredda. Affrontate il discorso senza girarci intorno, focalizzandovi sul vostro punto di vista: come vi sentite, cosa avete provato. L’attacco fine a se stesso – tu non ci sei mai, etc. – non porta mai a niente di buono. Dire le cose agli altri è un esercizio difficile, che va praticato costantemente, se vogliamo provare a vivere una vita più serena, almeno con noi stessi."
"Petizione per eliminare l'emoticon ""Mi sento grasso"" da Facebook","RIMUOVERE dalle opzioni di 'status' su Facebook il ""Mi sento grasso"" (""feeling fat""), con tanto di icona a tema, contro la possibilità di trasmettere un messaggio negativo relativo al fatto di vergognarsi del proprio corpo. E' questo lo scopo di una petizione su Change.org che in due settimane ha superato 15mila adesioni. L'iniziativa è degli attivisti di ""Endangered Bodies"" che su Twitter hanno lanciato l'hashtag #FatisNotaFeeling. Il gruppo che si è fatto portavoce dell'iniziativa vuole eliminare una delle opzioni di status predefinite che compaiono agli utenti di Facebook quando cliccano sul ""mi sento"" e che associa una diversa icona (emoticon, in gergo) per ogni stato d'animo. Gli attivisti sottolineano che l'esser sovrappeso (il ""feeling fat"" non compare nella versione italiana, ma in quella Usa) non sia un ""sentimento"" e temono che la piattaforma possa indurre a vergognarsi del proprio corpo, comprese quelle persone che soffrono di disordini dell'alimentazione. L'attenzione ai simboli con cui i social network aiutano a descrivere stati di vita reali è sempre molto alta, da parte degli utenti e anche delle aziende. Di qualche giorno fa, ad esempio, la notizia che Apple è al lavoro per diversificare le sue emoticon in senso multi-etnico e gay-friendly. La stessa Facebook ha da poco aperto alla possibilità per gli utenti di essere liberi di scrivere ciò che vogliono nella definizione del proprio genere sul social network, senza dover per forza scegliere tra status predefiniti."
Sei felice? Il buon umore allontana l'influenza,"SORRIDETE e magari quest’inverno eviterete di prendere l’influenza. È il messaggio che arriva da una ricerca condotta dall’università di Nottingham e pubblicata su Brain, Behaviour and Immunity . Secondo i ricercatori essere di buon umore proprio il giorno in cui si fa il vaccino influenzale ha un effetto benefico sul sistema immunitario, che produce più anticorpi rispetto a quello di una persona che ha pochi motivi per essere serena. Il team guidato da Kavita Vedhara, professoressa di Psicologia della salute dell’università di Nottingham, ha seguito, tra il 2014 e il 2015, 138 persone di età compresa tra i 65 e gli 85 anni, il gruppo anagrafico che statisticamente è più a rischio di essere colpito dal virus invernale perché il vaccino spesso non offre una copertura sufficiente. Prima di ricevere l’iniezione i volontari hanno tenuto un diario in cui hanno registrato i loro pasti, il livello di stress, l’umore, l’attività fisica, le ore di sonno . Successivamente al vaccino la risposta immunitaria è stata misurata analizzando il sangue dei pazienti. Ebbene, l’essere felici , soprattutto il giorno dell’immunizzazione, è risultato essere il fattore più benefico. «I risultati non mi sorprendono. Sappiamo da tanto che una mente serena ed equilibrata migliora la risposta immunitaria. E altri studi precedenti hanno ribadito l’importanza della felicità sulla nostra condizione fisica», ci spiega Roberto Burioni , professore di Microbiologia e Virologia all’università Vita-Salute San Raffaele di Milano, noto per i suoi interventi su Facebook contro la cattiva informazione sui vaccini. «Il meccanismo sta negli ormoni corticosteroidi che secerne una mente “sana”, ovvero equilibrata, serena. Questi ormoni influenzano positivamente il sistema immunitario e non solo». Ed è altrettanto vero che i sentimenti negativi possano intervenire in maniera sfavorevole sulla situazione della nostra salute. La solitudine, per esempio, cita Burioni, può cambiare l’espressione di alcuni geni. Altre variabili che possono giocare un ruolo positivo nella risposta vaccinale sono l’esercizio fisico, una buona dieta e un sonno regolare. Ma il buon umore è in assoluto quello che fa produrre più anticorpi, secondo Vedhara. Pensateci quando andrete a immunizzarvi. Perché sono proprio questi i giorni in cui cominciare: «È importante vaccinarsi tra ottobre e novembre per poi affrontare il picco influenzale che arriva a gennaio-febbraio», consiglia Burioni. Chi dovrebbe prenotare subito l’iniezione? «Le persone anziane, quelle che hanno disturbi polmonari e condizioni cliniche che li mettono a rischio. È bene sempre consultare il proprio medico, l’intervento si decide con lui», insiste il docente, che poi aggiunge: «Il vaccino dell’influenza è molto sicuro, ma la sua efficacia cambia di anno in anno perché anche il virus si modifica ogni inverno». In Gran Bretagna si sta cercando di porre rimedio. Un vaccino universale , in grado di proteggere contro tutti i ceppi di influenza, è stato messo a punto dall’università di Oxford con la compagnia Vaccitech, spin-off dell’ateneo inglese. «Il nuovo siero prende di mira le proteine comuni ai diversi ceppi e stimola il sistema immunitario a produrre più linfociti T invece che più anticorpi. E potrebbe essere somministrato solo una volta ogni cinque anni», spiega Sarah Gilbert, docente di Oxford e co-fondatrice di Vaccitech. Influenza, come combatterla a tavola Il sistema sanitario nazionale inglese sta facendo partire la sperimentazione – per la prima volta al mondo - e si è dato l’obiettivo di trovare 500 volontari over 65. La metà riceverà il vaccino tradizionale e un placebo, l’altra metà si vedrà somministrare quello tradizionale e quello nuovo. «Il nostro siero - , conclude Gilbert - produce una risposta più robusta del sistema immunitario e anche chi si ammalasse lo stesso, nonostante il vaccino, non avrà sintomi così severi». LEGGI Influenza, solo il 43% degli italiani over 50 sa che può uccidere"
"Gaza, l'appello dell'Unrwa: ""Insieme per rifornire i rifugi dei palestinesi""","ROMA - La situazione richiede la massima attenzione , e l'aiuto di quanti più possibile. L'8 luglio 2014, il capo dell'Agenzia dell'Onu per i rifugiati palestinesi (Unrwa) ha dichiarato lo stato di emergenza in tutte le cinque aree della Striscia di Gaza. L'escalation di violenza che ha avuto inizio nella prima settimana di luglio, raggiungendo il punto estremo tra l'8 e il 9 del mese dopo più di 232 raid aerei e bombardamenti sulla Striscia, e circa 169 razzi sparati contro Israele da Gaza. Il 10 luglio, Tel Aviv ha invitato gli abitanti del nord e sud di Gaza a lasciare le proprie abitazioni. Dal 7 all'11 luglio, 342 case sono state bombardate provocando la maggior parte delle vittime civili (58 persone) e lo sfollamento di circa 2 mila persone. Le case sono danneggiate, la popolazione stremata, insicura, in cerca di rifugio, ma nessun luogo è sicuro, neanche le scuole, neanche le chiese. La gente fugge come è già successo a dicembre 2008 e nel novembre 2012, lo fa senza avere tempo di raccogliere i propri averi, portando con sé il minimo. L EGGI Il report dell'équipe di Medici Senza Frontiere LEGGI Cooperanti: ""Qui sogni si infrangono"" L'Unrwa ha trasformato le scuole nella Striscia di Gaza in rifugi di emergenza. Oltre 90 strutture nelle cinque zone. Le famiglie ricevono cibo, kit con il necessario per l'igiene, supporto psicologico o i materiali per fare le riparazioni provvisorie delle case. Ogni rifugio può ospitare circa 500 persone, con un massimo di tre famiglie (20 persone) per classe. Le Nazioni Unite cercano di intervenire aiutando tutte le persone colpite, indipendentemente dal loro status di rifugiati. Ogni fuga può lasciare nelle case distrutte anche la dignità di vivere.  ""Alcune persone, che sono venute nelle installazioni dell'Unrwa perché pensavano di poter trovare la sicurezza e difesa, sono state uccise. In un incidente infatti, il complesso di Unrwa a Gaza, dove centinaia si erano rifugiati, è stato colpito direttamente e il principale magazzino è stato raso al suolo"", ha detto il commissario generale dell'Unrwa, Pierre Krähenbühl. ""E' preoccupante che già 47 dei nostri edifici, ovvero scuole, ambulatori medici o magazzini sono stati danneggiati da raid aerei e altre esplosioni. L'inviolabilità dei nostri impianti e degli edifici deve essere rispettata, in conformità del diritto internazionale"". La situazione della popolazione di Gaza e dei profughi palestinesi è diventata insostenibile. Il blocco illegale di Israele ha approfondito i livelli di povertà e di disoccupazione giovanile e femminile (rispettivamente al 65% e oltre l'80%). La falda acquifera di Gaza sarà interamente contaminata nei prossimi 3-4 anni, rendendo la Striscia sostanzialmente invivibile, ""ma oggi, questi indicatori sembrano sbiadirsi in confronto all'intensità dei bombardamenti e alle paure per la sicurezza e la sopravvivenza"" ha spiegato Krähenbühl.  Sulla base dell'esperienza degli ultimi conflitti l'onlus è in grado di fornire assistenza umanitaria immediata per circa 50 mila sfollati. Tuttavia dopo gli alluvioni di dicembre 2013, la scorta scarseggia. Servono soldi, un milione e mezzo di dollari, 35 dollari a persona alla settimana. ""Insieme ai nostri partner nel sistema delle Nazioni Unite, con altre agenzie locali e internazionali presenti a Gaza, ci siamo impegnati a mantenere questo dovere forte ed efficace per tutto il tempo necessario. Chiedo qui alla comunità dei donatori e degli Stati di garantire che tali attività siano adeguatamente finanziate"", ha concluso il commissario generale dell'Unrwa. Servono soldi per comprare coperte, pentole, materassi, saponi, pannolini. Servono perché i bambini mangino, e gli esseri umani non perdano quello che ogni guerra distrugge, ogni volta. Per aiutare UNRWA dall'Italia si può donare attraverso il Comitato Italiano: C/C Postale 1009954163 oppure visitare il sito Unrwaitalia.org"
"Russia, Capello: ""L'esordio sarà fondamentale. I social? Meglio non usarli""","RIO DE JANEIRO - Fabio Capello, ct della Russia, dispensa battute e buon umore a pochi dall'esordio della sua squadra nel torneo mondiale: ""Ci siamo messi subito al lavoro, con gli allenamenti, qui in Brasile perché vogliamo arrivare in ottima forma fisica all'esordio ma anche perché dovevamo sgranchire le gambe dopo 15 ore di volo"". Dall'alto della sua lunga esperienza internazionale, Capello ribadisce l'importanza strategica dell'esordio: una vittoria può risultate decisiva per il passaggio del turno. ""Sarà davvero importante per noi il primo match: sappiamo che la Corea del Sud è un'ottima squadra e la rispettiamo. La prima partita è sempre difficile per tutti, questo è normale. Sarà una sfida molto importante: se vinciamo la prima partita avremo fatto un grandissimo passo avanti"", ha puntualizzato l'allenatore italiano. L'ex alllenatore di Milan, Roma e Juventus parla anche della sua esperienza russa e del confronto tra il calcio dell'est e quello internazionale: ""Credo che la Russian League abbia raggiunto un buon livello, ma credo anche che giocare in altri Paesi, in altri prestigiosi campionati, dia ai nostri giocatori l'occasione per migliorare e per confrontarsi con qualche cosa di nuovo. Per questo motivo preferisco che alcuni calciatori giochino all'estero; ma resto sicuro del fatto che i calciatori russi siano bravissimi"", ha proseguito Fabio Capello. Il tecnico friulano ribadisce anche la sua posizione sul problema dei social network, molto discusso in questi giorni sui media internazionali: ""I social? Le regole sono chiare per tutti: a me non piace l'idea che i giocatori vadano costantemente su Twitter""."
"Colletti (M5S): ""La trattativa coi dem sulla legge elettorale? Solo posizioni personali""","ROMA - ""Sulla legge elettorale la posizione di Di Maio e Toninelli è personale. Non ne abbiamo discusso tra noi, dovremo farlo. Anche subito, per quanto mi riguarda "". Il deputato del Movimento cinque stelle Andrea Colletti ha fama di ""duro"". Non che alzi spesso la voce, è solo perché sa essere tagliente. Non le piace il doppio turno, onorevole? ""No, assolutamente non mi convince. Guardi, arrivo anzi a dirle che se deve esserci un ballottaggio - e io sono contrario - per certi versi è meglio che sia tra due coalizioni "". E invece Di Maio e Toninelli hanno proposto esattamente quello che non le piace: doppio turno e ballottaggio. ""Io non ho nessun problema con Di Maio. Ma ho studiato la materia, ho fatto una tesi di laurea e parlo a ragion veduta. E dico che hanno fatto il passo più lungo della gamba"". Ha avuto modo di parlare con loro due? ""Non ci ho ancora parlato, ma solo perché non è capitato"". Lei insomma si oppone fermamente al dialogo? ""No. Non dico che non si debba andare a discutere, ma rilevo che le posizioni sono lontanissime. E al tavolo possiamo starci fino a un certo punto, che però è stato ampiamente superato"". Contesta il dialogo a causa dell'atteggiamento del Pd? ""Il problema non è che ci prendono a pesci in faccia, non c'entra nulla. Dico invece che dovremmo partire dall'impianto della nostra legge elettorale, il 'Democratellum', che considero molto buona. E invece partiamo dalla loro impostazione, che distorce il sistema e crea la dittatura della minoranza"". Voi non siete mai stati favorevoli al doppio turno. ""Intanto si tratta del ballottag- gio e non del doppio turno. Comunque sono contrario a entrambe le soluzioni"". Crede che altri, nel gruppo, la pensino come lei? ""Penso proprio di sì"". Porrete la questione? ""La porremo"". E se la maggioranza dei parlamentari la pensasse come lei? ""Allora non è detto che si arrivi al tavolo con i dieci sì espressi ieri"". Ma scusi, non era meglio chiedere prima alla Rete come rispondere alle dieci domande? Non era più logico? ""Può essere, sì. E poi bisogna vedere quali domande porre alla Rete, come si decide di porle e come le si spiegano"". Intanto ieri Di Maio è andato in tv a spiegare la trattativa. In teoria, però, vige il divieto imposto da Grillo. ""Non l'ho visto, guardo davvero poco la tv"". E Grillo? Ha letto quanto accaduto sul blog? ""Guardi, davvero, leggo poco i giornali e navigo pochissimo sul blog. Sono molto impegnato a lavorare ""."
Bertone e il costruttore degli yacht fantasma: s'indaga sulle donazioni da 700 mila euro,"ROMA - Quel che resta di uno dei più sciagurati investimenti di Banca Etruria arrugginisce in un cantiere dismesso del porto di Civitavecchia. Il guscio ferroso dello ""yacht più grande del mondo"" giace dentro un'impalcatura di tubi innocenti e tendoni laceri. La Privilege Yard, società che doveva costruirlo, è fallita dopo aver avuto dalle banche un finanziamento di cento milioni di euro. Finirlo ora costerebbe più che smantellarlo. I giorni in cui l'ex segretario di Stato vaticano Tarcisio Bertone benediva la chiglia lunga 127 metri, con grande cerimonia, sono lontani. I bonifici che l'alto prelato ha ottenuto dalla Privilege, circa 700.000 euro dal 2008 al 2012 sotto forma di donazioni a enti terzi, invece, ci sono ancora. E due procure della Repubblica, Arezzo e Civitavecchia, ci stanno lavorando su. I magistrati vogliono ricostruire la rete di amicizie di alto livello dell'imprenditore della Privilege Mario La Via, 72enne romano, indagato per bancarotta a Civitavecchia. Tra i suoi contatti, generali dei Carabinieri e della Finanza (tra cui Michele Adinolfi), governatori, sottosegretari. E Tarcisio Bertone. Quale servigio garantì il segretario di Stato Vaticano? La benedizione della chiglia nel settembre del 2008 pare un po' poco, a fronte delle consistenti donazioni successive. Ha avuto un qualche ruolo nel convincere le banche della bontà del progetto del mega yacht? Questa storia si afferra partendo dalla fine, cioè dalle tre perquisizioni che il procuratore capo di Arezzo, Roberto Rossi, ha disposto ieri per l'ex presidente Etruria Giuseppe Fornasari, l'ex consigliere Giorgio Guerrini e il funzionario Paolo Fumi. Sono indagati per bancarotta fraudolenta per il dissesto della Popolare: gli investigatori non si spiegano come abbiano potuto concedere alla Privilege Yard nel 2010 un fido da 57 milioni di euro, con un'istruttoria (condotta da Fumi) aperta e chiusa in appena otto giorni. Il progetto non stava in piedi: la società era nata nel 2006 e non si era mai occupata di yacht, non si sapeva chi fosse il compratore (si favoleggiò di un interessamento di Brad Pitt e Angelina Jolie), il cantiere sorgeva su un terreno che non aveva sbocco diretto al mare ed era circondato da un binario ferroviario. Soprattutto, non c'erano garanzie. Barclays Bank era disposta sì a dare una copertura, ma soltanto dopo il varo. Etruria si è presa il ruolo di capofila di un consorzio di banche (Unicredit, Bpm, Mps service, Intesa e Banca Marche) che ha concesso alla Privilege Yard crediti per 100 milioni. Ottanta milioni sono stati effettivamente erogati, e ottanta milioni non sono rientrati nelle casse dei sei istituti. Solo Etruria ci ha rimesso 29 milioni: l'ennesima corposa distrazione patrimoniale da attribuire agli ex manager. La Privilege è fallita il 22 giugno del 2015, e la procura di Civitavecchia ha avviato l'inchiesta per bancarotta fraudolenta. È così che quattro anni di corrispondenza tra La Via e Bertone sono finiti agli atti. Pure ad Arezzo stanno studiando quei documenti. L'ex segretario di Stato vaticano usava La Via come un bancomat. Pretendeva donazioni per enti e diocesi sparse in tutto il pianeta, e l'imprenditore eseguiva. Nel carteggio se ne contano una trentina, per circa 700mila euro. ""Egregio dottor La Via, come d'accordi telefonici le invio l'elenco delle richieste che sottopongo alla sua cortese attenzione. Il totale ammonta a 67.600 euro e 20.000 dollari. La ringrazio per la somma che crederà opportuno mettere a disposizione"", si legge in una delle lettere firmata da Bertone su carta intestata, datata 16 novembre 2009. La Via faceva beneficenza con denaro che non era suo, attingendo dai fondi della Privilege Yard. Scorrendo la lista: 35.247 euro al Movimiento de Los Focolares (da sempre vicini a Bertone), 69.738 euro al Collegio Madre del Divino Pastore, 20.000 euro alla Diocesi di Civitavecchia, 21.000 euro alla Fondazione Don Bosco in India e altri 25.000 per la associazione Don Bosco University, 50.000 euro all'arcivescvo boliviano di Cochabamba, 80.000 euro per il completamento della casa vescovile della Curia di Leopoli, 30.000 per la costruzione di una chiesetta a Sagar in India. Quando si attardava a sborsare, veniva richiamato all'ordine. ""Il cardinal Bertone - scrive in una mail la segretaria dell'alto prelato, Rosi Bortolussi, il 10 febbraio 2011 - ha ricevuto una lettera da parte del vescovo di Gyor il quale comunica che a tutt'oggi non ha ricevuto il bonifico di 9.000 euro che gli era stato annunciato per una borsa di studio a un seminarista ungherese. Vorrebbe cortesemente far verificare? "". Il quotidiano Libero a dicembre aveva svelato il contenuto della corrispondenza, dando conto di un misterioso bonifico da 46,3 milioni diretto alla società Privilege Yard Inc. con sede alle Isole Vergini. Se i soldi di Etruria e delle altre banche siano finiti ai Caraibi, è materia di indagine. Ma ai magistrati interessa anche approfondire il ruolo avuto da Bertone. Non sfugge, infatti, che almeno con Unicredit l'ex segretario di Stato avesse rapporti eccellenti. Non foss'altro perché il colosso bancario ha inglobato nel 2007 Capitalia, istituto storicamente vicino al Vaticano."
"Malagò, frecciata alla Appendino: ''Ma lei è dei 5 Stelle?''","""Ma lei fa parte dei 5 Stelle?"", così con un sorriso Giovanni Malagò ha accolto a Palazzo H la sindaca di Torino, Chiara Appendino, arrivata con due ore di ritardo (colpa del treno). ""Beh, sa, visto che sulle Olimpiadi eravate di un altro parere...."": ha ancora sorriso Malagò. D'altronde, quel no di Virginia Raggi ai Giochi di Roma 2024 è difficile da dimenticare. Ora la sua collega e amica del Movimento grillino, la Appendino, è talmente entusiasta di candidare Torino ai Giochi invernali del 2026 da dichiarare che non ha alcuna intenzione di farlo con Milano, ma da sola. Dopo questa battuta, il dialogo è stato sereno. Qualcuno non conosce bene le regole del Cio ( vedi Spy Calcio del 15 aprile ), e a volte straparla facendo infuriare Malagò che opportunamente ha voluto ricordare alla sindaca di Torino quali sono i vari passaggi: per una candidatura olimpica ci vogliono tre ""gambe"", il governo (che ancora non c'è e chissà quando ci sarà), l'amministrazione comunale e il Coni. L'appoggio del governo, che deve dare le garanzie politiche ed economiche , è indispensabile ma poi a decidere quale città deve candidarsi tocca al Coni (già successo anche nel passato recente, basta pensare a Venezia bocciata da Roma): e il Coni è per Milano che ha di sicuro più chance di Torino che già ha avuto i Giochi invernali nel 2006. E Cortina? Il Cio è abbastanza scettico sulle piccole città, quindi se vogliamo farcela è meglio puntare dritti su Milano con qualche gara, certo, a Torino che ha degli impianti olimpici magari da sistemare. Tocca al Coni, in quanto Noc (national olympic committee), tenere i rapporti con il Cio: Malagò e i suoi lo sanno fare bene, e a Losanna sono di casa (di recente ci sono stati anche incontri segreti). I Comuni facciano la loro parte, indispensabile certo. Le Regioni pure ma molti Paesi non hanno nemmeno le Regioni e il Cio quindi parla solo con i Comitati Olimpici nazionali. Certo che se si va di nuovo a votare a giugno c'è il rischio che i tempi si allunghino per la creazione di un nuovo governo e questo potrebbe causare grossi problemi al Coni che gode sempre della massima fiducia del Cio, anche se il no di Roma, in quel modo poi, ha lasciato perplessità a Losanna. A proposito di Cortina, avrà già i Mondiali di sci del 2019: qualche problemino di organizzazione c'è (poca roba comunque rispetto alle Universiadi 2019 di Napoli), tanto che è stato chiesto a Malagò di ""imprestare"" a Cortina l'ex campionessa di scherma, laureata in medicina, Diana Bianchedi. Ma il n.1 dello sport italiano ha spiegato che la Bianchedi si sta già occupando a tempo piano delle candidature olimpiche (invernali) dopo aver ""confezionato"" quel dossier che la sindaca di Roma non ha nemmeno voluto vedere. Altri tempi. Altri 5 Stelle... Oltre un milione di spettatori per ""Novantesimo Minuto"" Buon ascolto per Novantesimo Minuto nonostante, dalle 18, la concomitanza con Fiorentina-Napoli: la trasmissione affidata ad Alberto Rimedio (Paola Ferrari assente, influenzata) è stata vista da un milione 108.000 spettatori, con l'8,01 per cento di share. La Domenica Sportiva curata da Giorgia Cardinaletti ha fatto l'8,7 per cento, con un milione 185.000 spettatori. Torna ""Antidoping"", quattro storie a cura di Antinelli Antidoping raddoppia. Dopo la serie del 2017, la trasmissione di Raisport che vuole verificare il reale ritorna con una durata raddoppiata e viene promossa in seconda serata su Rai 2. Da martedì 8 maggio, alle 23,40, andranno in onda le quattro storie scelte per questa versione. Si comincia con ""Le vite degli altri"", proprio alla vigilia della Coppa Italia. Perché attorno a una partita di calcio, ai gesti tecnici dei campioni, alle tattiche degli allenatori c'è un mondo intero fatto di un'organizzazione gigante e di varie professioni senza le quali non si scenderebbe in campo. Chi sono, come vivono, cosa fanno tutti quelli che gravitano attorno a uno stadio e a uno degli infiniti calci d'inizio? Nelle altre tre puntate, invece, in onda ogni martedì del mese di maggio, Antidoping si occuperà di scommesse, di quella terribile serata a Piazza San Carlo e del sogno Mondiale della Nazionale di Panama: tutto con un taglio filmico e documentaristico che racconterà storie di vita e non solo. Il programma, curato da Enrico Testa, verrà introdotto da un racconto di Alessandro Antinelli."
L'Ue finanzia con 71 milioni di euro a progetti italiani di mobilità sostenibile,"BRUXELLES - Dalla riqualificazione delle infrastrutture ferroviarie al porto di Trieste, a piattaforme logistiche per il gas naturale liquefatto, fino agli autobus elettrici per città e regioni. Sono alcuni tra i progetti di mobilità sostenibile che coinvolgono l'Italia tra i 49 finanziati dall'Ue con lo strumento della Connecting Europe Facility . Sei i progetti approvati presentati da imprese italiane, che potranno contare su un contributo Ue di 71 milioni di euro. A questi si aggiungono circa 13 milioni per un progetto presentato da una società con sede a Lubiana, per l'elettrificazione del trasporto locale in Italia, Slovenia, Croazia e Slovacchia."
"Russiagate: dopo lo scandalo, Zuckerberg annuncia nuove regole per la pubblicità politica","ROMA - Pizzicato lo scorso settembre dal Washington Post ad aver venduto nel 2016, nel pieno della campagna elettorale per le presidenziali Usa, spazi pubblicitari per 100mila dollari ad entità collegate a Mosca, sospettate di aver sostenuto l'allora candidato repubblicano ed attuale presidente Donald Trump, il fondatore di Facebook Marck Zuckerberg ha annunciato sul suo profilo di voler cambiare le regole per le inserzioni pubblicitarie. Queste le nuove regole: · ""Stiamo rendendo tutte le pubblicità più trasparenti non solo quelle politiche. Presto inizieremo a sperimentare un sistema per consentire a chiunque visiterà una pagina di Facebook, in caso di annuncio a sfondo politico, di ricercare l'archivio di pubblicità pubblicate in passato. In questo modo sarete in grado di vedere quanto un cliente ha pagato, il tipo di persone che ha visto la pubblicità e le reazioni. Il nostro obiettivo e di aver questo sistema funzionante prima delle elezioni di Midterm del (6 novembre) 2018"". · ""Chi pubblica pubblicità politica dovrà ora fornire più informazioni sulla sua identità. Marchieremo la loro pubblicità come politica e dovranno dire chi ha pagato"". · ""Stiamo rafforzando i nostri sistemi per scoprire chiunque cercherà di violare queste regole. Stiamo aggiungendo migliaia di persone e stiamo usando computer ad apprendimento automatico per identificare la pubblicità politica, così come facciamo per lo spam"". La sperimentazione del nuovo sistema avverrà ""in concomitanza con le elezioni federali Usa"", un riferimento generico che non chiarisce se si tratta di quelle politiche di Midterm del 2018 o di quelle presidenziali/legislative del 2020. Ma una cosa è certa: ""Lo allargheremo presto ad altre competizioni"", scrive Zuckerberg. Per il fondatore del social network, questi cambiamenti basteranno a rendere più semplice ""vedere quali gruppi cercano di fare comunicazione su temi elettorali e renderà più difficile per chiunque violare le regole"". Questo non fermerà tutti i ""cattivi ma è uno degli importanti passi avanti"" che stiamo compiendo ""ed altri ne arriveranno presto"". Già ai primi di ottobre, il Ceo di Facebook era apparso in un video per scusarsi per il coinvolgimento del suo social nello scandalo Russiagate : ""Chiedo scusa per i modi in cui il mio lavoro è stato usato per dividere le persone invece che unirle, chiedo scusa e farò meglio il mio lavoro""."
"Privacy, prime pronunce del Garante sul diritto all'oblio","ROMA - Il Garante della privacy ha adottato i primi provvedimenti in merito alle segnalazioni presentate da cittadini dopo il mancato accoglimento da parte di Google delle loro richieste di deindicizzare pagine presenti sul web che riportavano dati personali ritenuti non più di interesse pubblico. A seguito della recente sentenza della Corte di Giustizia europea sul diritto all'oblio, Google è infatti tenuta a dare un riscontro alle richieste di cancellazione, dai risultati della ricerca, delle pagine web che contengono il nominativo del richiedente reperibili utilizzando come parola chiave il nome dell'interessato. La società statunitense, rileva la newsletter del Garante Privacy, deve valutare di volta in volta vari elementi quali ad esempio: l'interesse pubblico a conoscere la notizia, il tempo trascorso dall'avvenimento, l'accuratezza della notizia e la rilevanza della stessa nell'ambito professionale di appartenenza. Di fronte al diniego di Google, gli utenti italiani possono rivolgersi al Garante per la privacy o all'autorità giudiziaria. Le segnalazioni e i ricorsi pervenuti al Garante, riguardano la richiesta di deindicizzazione di articoli relativi a vicende processuali ancora recenti e in alcuni casi non concluse. In sette dei nove casi definiti il Garante non ha accolto la richiesta degli interessati, ritenendo che la posizione di Google fosse corretta in quanto è risultato prevalente l'aspetto dell'interesse pubblico ad accedere alle informazioni tramite motori di ricerca, sulla base del fatto che le vicende processuali sono risultate essere troppo recenti e non ancora espletati tutti i gradi di giudizio. In due casi, invece, l'Autorità ha accolto la richiesta dei segnalanti. Nel primo, perché nei documenti pubblicati su un sito erano presenti numerose informazioni eccedenti, riferite anche a persone estranee alla vicenda giudiziaria narrata. Nel secondo, perché la notizia pubblicata era inserita in un contesto idoneo a ledere la sfera privata della persona. Tutto ciò in violazione delle norme del Codice privacy e del codice deontologico che impone di diffondere dati personali nei limiti dell'""essenzialità dell'informazione riguardo a fatti di interesse pubblico"" e di non descrivere abitudini sessuali riferite a una determinata persona identificata o identificabile. L'Autorità ha quindi prescritto a Google di deindicizzare le url segnalate. Sono alcune decine, al momento, le segnalazioni giunte al Garante a seguito della sentenza della Corte di Giustizia europea sul diritto all'oblio."
"Riforme, sì all'unanimità per Renzi alla direzione Pd. Ma la minoranza non partecipa al voto","ROMA - Alla fine la linea del premier Matteo Renzi sulle riforme viene approvata all'unanimità dalla direzione del Pd. Ma la minoranza dem non partecipa al voto. L'articolo 2 del ddl Boschi sul nuovo Senato, che prevede la non eleggibilità dei senatori, non si tocca, sebbene il segretario apra alla possibilità di ""modifiche tecniche"". Apertura accolta con favore anche dall'ex segretario Pier Luigi Bersani, assente alla direzione perché impegnato a chiudere la festa dell'Unità a Modena. Scuola, legge di stabilità, immigrazione: si prende oltre un'ora, Matteo Renzi, per scandagliare nella sua relazione tutto il fronte della politica di fronte alla direzione del Partito democratico. Ma il succo, la parte sulla riforma del Senato, il segretario-premier lo tiene per il finale, o quasi. E la suspanse è ben spesa: due sono i messaggi, uno alla minoranza del Pd, l'altro direttamente al presidente del Senato. Il primo: ""La discussione sulla composizione del nuovo Senato ci vede aperti alla discussione, non abbiamo particolari preclusioni. Ma se qualcuno vuole utilizzare la Costituzione per una sorta di diktat, per altro da parte di una minoranza del partito, allora hanno sbagliato tutto: se i diktat non li mette la maggioranza, figuriamoci se può metterlo la minoranza"". Il secondo, che prosegue nel solco della personale querelle con la seconda carica dello Stato: ""Il presidente del Senato ha lasciato intendere che potrebbe aprire alle modifiche su un articolo già passato due volte per le Camere. Sarebbe un fatto del tutto inedito"". Riforme, Renzi: ""Se Grasso apre su articolo 2, convocare gruppi Camere"". Secondo Renzi l'elezione diretta dei futuri senatori - il nodo del contendere all'interno del Pd ora che il disegno di legge Boschi è di nuovo in discussione a Palazzo Madama - ""non può sussistere perché negata dalla doppia conforme"". Negata, cioè, già due volte (sia al Senato, sia alla Camera). Nessuno, però, - ci tiene a precisare il premier e segretario del Partito democratico rispondendo a un'accusa del leader di Sel Nichi Vendola - ""ha minacciato Pietro Grasso . Se il presidente del Senato apre sulla doppia conforme è ovvio che dobbiamo fare una riunione dei gruppi parlamentari del Pd per ragionare su cosa apre questa discussione. E' stato detto da qualche leader dell'opposizione che convocherei le Camere, ma non è vero: non è nel potere del premier. Ho solo detto che di fronte a un'eventuale e inedita decisione di Grasso di aprire sulla doppia lettura conforme, il Pd si riunirebbe in Camera e Senato per decidere cosa fare"". Dissidenti e scissioni. Il discorso del premier-segretario, però, parte dalla Buona Scuola ""che non è altro che un inizio di percorso"" perché ci tiene a dire che quella riforma ""è stata resa possibile dalla vostra insistenza e tenacia. Subito dopo le amministrative anch'io ho avuto dubbi su quella legge. Ma grazie agli uomini e alle donne del Pd abbiamo detto si va avanti . Inizio da qui perché credo che un partito politico abbia il compito non sempre di assecondare gli umori"". Poi, riferendosi al voto in Grecia (ma evocando in qualche modo un parallelo con i dissidenti interni al Pd), lancia la stoccata con ironia: ""Le scissioni funzionano magari come minaccia, non tanto al momento elettorale. Chi di scissione ferisce, di elezione perisce e, per usare un tecnicismo, anche 'sto Varoufakis ce lo siamo tolto"". Grecia, Renzi: ""Chi di scissione ferisce di elezione perisce"". LEGGI L'ultimatum di Renzi a Bersani: ""Stop ai rilanci, ora ci contiamo"" Assenze. All'interno della minoranza ci sono alcune defezioni importanti all'appuntamento odierno (voluto e convocato dal premier e segretario dem): oltre a Felice Casson, che ha già annunciato la propria assenza, alla direzione partecipa neanche Pier Luigi Bersani, impegnato alla festa dell'Unità di Modena. L'ex segretario, in serata, ha commentato: ""Mi pare che Renzi abbia fatto un'apertura significativa: se si intende che gli elettori scelgono i senatori e i consigli regionali ratificano va bene, perché è la sostanza di quello che abbiamo sempre chiesto. Meglio tardi che mai: vedremo al Senato come verrà tradotta questa indicazione"". Migranti, critiche alla Lega. ""Matteo Salvini"", leader della Lega Nord, ""il 10 settembre non era al parlamento europeo ma ad Agorà Estate - prosegue Renzi nella sua relazione - a dire che è pronto ad accogliere un profugo a casa sua. Prima però diceva prendetelo voi il profugo "". Poi, parlando di ""surfisti dell'istante: cosa che vale per Salvini ma anche per alcuni capi di Stato e di governo"" e per ""altri che vanno da Farange a Orban"". Nodo riforme. ""Il primo patto del Nazareno l'abbiamo fatto al nostro interno, è nato proprio qui - arriva al punto Renzi -. Abbiamo deciso noi di cambiare passo. Vorrei che la storiellina del golpe di Palazzo fatto a sorpresa può andare bene per un talk show, ma non per la realtà. Rispondo con una risata a chi parla di svolta autoritaria"". E poi, tornando indietro a quel febbraio 2013, quando il Pd non vinse le elezioni: ""Questa legislatura è nata male, senza che si sia formato un governo. È nata con una non vittoria. Non è riuscita a fare né un governo né un presidente della Repubblica. La svolta è arrivata quando abbiamo deciso di fare le riforme"". Pd ""come Giappone di rugby"". È a questo punto che il segretario cita il rugby - la partita Giappone contro Sudafrica - per raccontare l'eccezionalità della vittoria del Giappone: ""Quando la legislatura non procedeva, dentro al Pd si è deciso di fare una mossa ardita, come Giappone contro Sudafrica nel rugby: si va all'ultima azione, 28 a 30, e il Giappone ha la palla. Tutto ci si aspetta tranne che il Giappone attacchi, ma con un'azione che entrerà nella storia, il Giappone attacca e vince la partita"". Ebbene, ""le riforme che abbiamo fatto rendono tutti voi orgogliosi di far parte del più grande partito europeo. Abbiamo dimostrato che la politica ha un senso. Naturalmente la riforma costituzionale è un tassello di questo mosaico. Noi su questa riforma mettiamo la faccia con il referendum. Stiamo togliendo al Senato il potere di dare la fiducia e di decidere su tutto. Stiamo dicendo che il Senato è la Camera delle autonomie, stiamo dicendo che alle Regioni togliamo soldi e diamo regole più chiare"". Botta e risposta con Cuperlo. Scambio di battute tra Renzi e Gianni Cuperlo durante la direzione. Al premier che aveva citato nel suo intervento la vittoria sorprendente del Giappone nella coppa del mondo di rugby, l'esponente della minoranza dem replica così: ""Alla fine di quella partita ha sorpreso il fatto che l'allenatore del Giappone abbia detto che è favorevole al Senato elettivo"". Pronta la replica di Renzi: ""Gianni, il fatto è che si riferiva al Giappone"". Elezioni e tasse. ""Non c'è un obbligo costituzionale per cui tutti devono votare come dice il partito - continua Renzi a proposito del ddl Boschi -. Ma c'è un principio di buon senso per cui chi decide di interrompere il percorso lo deve dire e motivare con chiarezza all'interno e all'esterno"". Ancora: ""Le elezioni le vinci suscitando una speranza. Noi non buttiamo giù le tasse perché almeno poi vinciamo le elezioni. Perché non funziona così. Noi non stiamo proponendo l'abolizione dell'Imu e della Tasi prima casa per motivi elettorali. Ma per restituire solidità a un comparto che ha sofferto maggiormente. Imu e Tasi sono percepiti come la tassa"" e qui imita la voce di Silvio Berlusconi mentre, da premier, promette per la prima volta agli italiani l'abolizione del balzello"". Laburisti come Washington Generals. ""I laburisti inglesi sono rimasti gli unici a godere nel perdere, dopo il ritiro dei Washington Generals , gli sparring partner degli Harlem Globe Trotter: non si tratta di essere blairiano e anti-blairiani, ma si tratta di capire se si vuole andare all'elezioni come alle Olimpiadi, per partecipare o per vincere. Dopo quanto è accaduto con Ed Miliband, tutto potevamo immaginare tranne quello che è accaduto con Corbyn. Per la sua vittoria di Corbyn credo che il più contento di tutti sia Cameron"". Gufi e minoranza. ""Credo - si avvia a concludere Renzi - che l'Italia dei gufi sia in minoranza. C'è un'Italia che vuol bene all'Italia, che ha voglia di trovare dei luoghi in cui essere orgogliosa di chiamare patria la propria casa. Questa Italia è da custodire e da difendere. Ma anche rilanciare con più decisione. E' il compito del Pd. Non è cambiato niente rispetto a 18 mesi fa. Abbiamo da discutere con tanti, ma l'Italia è ripartita e non la ferma più nessuno. Abbiamo un Paese che non ne può più di litigi autoreferenziali e che chiede di essere messo nelle condizioni di ripartire. Speriamo di essere in grado di darglielo"". Caso Kienge, riunione ad hoc. Nel corso della replica, poco prima del voto finale della direzione, Renzi ha chiarito che sul caso dell'eurodepudata dem e Cécile Kyenge (che ha minacciato di lasciare il partito dopo il voto dei senatori del Pd che ha salvato Roberto Calderoli dall'accusa di istigazione al razzismo) ""ci sarà una riunione di gruppo ad hoc, anche in presenza della diretta interessata, come fatto politico, credo il Senato faccia bene a fare una riflessione serena ma profonda su questo tema"". Defezioni da Forza Italia . Un aiuto a Renzi nel cercare i numeri in Senato arriva dal senatore di Forza Italia Francesco Amoruso che ha annunciato di voler lasciare il partito per aderire al nuovo gruppo parlamentare di Denis Verdini (Ala, alleanza liberalpopolare - autonomie) per sostenere le riforme. La road-map delle riforme . È lo stesso premier a ribadire i passi successivi delle riforme: ""Ora il Pd dovrebbe responsabilmente cercare un punto d'accordo"" sulla riforma costituzionale e ""credo ci siano tutte le condizioni per concludere entro il 15 ottobre la lettura in senato e spero anche prima perchè non dimentico l'impegno sulle unioni civili"". ""Entro gennaio ragionevolmente la camera farà la quarta e mi auguro conclusiva lettura"" del ddl Boschi, ""poi quinta e sesta e nell'autunno del 2016 il referendum che ci dirà se gli italiani sono con noi o se abbiamo sbagliato tutto"", conclude Renzi."
"Dante Carraro: ""Basta parole, subito il piano Marshall per l'Africa""","ROMA. Basta impegni generici, per i paesi in via di sviluppo serve una mobilitazione concreta, serve la realizzazione di quello che già viene chiamato il ""piano Marshall per l'Africa"". Ne è convinto Dante Carraro, direttore del Cuamm-Medici con l'Africa. Don Dante, è soddisfatto delle decisioni del G-20 di Amburgo? ""Bisogna vedere che cosa ne deriverà di concreto. Mi ha colpito che si sia arrivati alla consapevolezza che le migrazioni sono un problema epocale. Ma c'è ancora uno scollamento forte fra ciò che fa l'Europa e quello che fa l'Italia. L'Unione dovrebbe fare di più, ma ho paura che alle affermazioni di principio non seguano azioni adeguate. E questo mina anche il senso di appartenenza alla Ue"". Ma sono stati fatti passi avanti? ""Questo G-20 riprende considerazioni già fatte due settimane fa a Berlino, al G-20 dedicato all'Africa, quando la Merkel, affiancata anche da Gentiloni, ha introdotto espressioni fortissime, parlando di piano Marshall per l'Africa. I leader del continente nero presenti hanno addirittura proposto: chiamiamolo ""piano Merkel"". Le nazioni africane chiedono investimenti nel loro territorio, assistono con disperazione alla partenza delle loro migliori risorse umane, ma non possono farci niente senza l'aiuto dell'Occidente"". Che cosa serve per farlo partire? ""Determinazione e coraggio e la concertazione internazionale, perché i problemi dei Paesi africani meritano un investimento poderoso"". Ma cosa chiedono gli africani? ""Chiedono: aiutateci a non scappare. Chi rischia la vita deve essere soccorso, ma un aiuto senza prospettive a lungo termine crea solo disagio"". Non è come dire: aiutiamoli a casa loro? ""Questa è un modo di dire dei leghisti. Ma è una trappola: se l'aiuto è quello che i Paesi sviluppati stanno dando adesso, non basta. Preferisco seguire il loro appello: aiutiamoli a non scappare""."
"""Quando è nata Cheryl?"": ecco la soluzione","Prima di leggere la soluzione del rompicapo, leggi il quesito e prova a risolverlo. Le date disponibili: 15, 16 e 19 maggio; 17 e 18 giugno; 14 e 16 luglio; 14, 15 e 17 di agosto. La soluzione è la seguente: 1. Albert conosce solo il mese e non è in grado di dare una soluzione. Questo perché ogni mese ha più di un giorno possibile. Ma la seconda parte dell'affermazione di Albert è più interessante: ""So che nemmeno Bernard sa la soluzione"". Questo ci permette di capire che ad Albert è stato detto ""luglio"" o ""agosto"". Questa è l'unica spiegazione del fatto che Albert sia sicuro che Bernard non ha una risposta. Infatti, l'unico modo in cui Bernard potrebbe saperlo è se Cheryl gli avesse detto ""18"" o ""19"". In quel caso lui avrebbe la soluzione, essendo quelle due date le uniche con quel giorno. Quindi: Albert è sicuro che Cheryl non abbia detto a Bernard ""18"" o ""19"", perché sa che a lui è stato detto ""luglio"" o ""agosto"" Rimangono quindi a disposizione: 15, 16 e 19 maggio ; 17 e 18 giugno ; 14 e 16 luglio; 14, 15 e 17 di agosto. 2. Bernard ha dedotto dal ragionamento precedente che il mese è luglio o agosto e ci comunica che lui a questo punto sa la data del compleanno. Vuol dire che a lui è stato detto che il giorno è ""15"", ""16"" o ""17"". Se infatti fosse stato ""14"" avrebbe ancora il dubbio che fosse 14 luglio o 14 agosto. Rimangono quindi a disposizione: 15, 16 e 19 maggio ; 17 e 18 giugno ; 14 e 16 luglio; 14, 15 e 17 di agosto. 3. A quel punto Albert ci comunica che anche lui sa il giorno del compleanno. L'unico modo in cui questo è possibile è se la data corretta è 16 luglio. Se infatti lui sapesse che il compleanno è ad agosto, avrebbe ancora dubbi sulla soluzione corretta. Rimangono quindi a disposizione: 15, 16 e 19 maggio ; 17 e 18 giugno ; 14 e 16 luglio; 14, 15 e 17 di agosto . QUINDI L'UNICA SOLUZIONE POSSIBILE È: 16 LUGLIO"
"Vattimo contro Israele ""Stato razzista non deve esistere""","ROMA - ""Non nego l'Olocausto ma sono scandalizzato dell'uso spregiudicato che ne fa Israele per giustificare la propria politica di oppressione nei confronti dei palestinesi"". Lo dice alla Zanzara su Radio 24 l'europarlamentare dell'Idv Gianni Vattimo. ""Non voglio - aggiunge Vattimo - che ci sia uno stato confessionale e razzista come Israele"". Razzista, chiedono i conduttori? ""certo, razzista. Basta guardare come trattano i palestinesi"". A settembre il filosofo ed europarlamentare è stato indagato per falso ideologico per aver dichiarato che i No Tav n on sono terroristi. Nel corso della trasmissione radiofonica è tornato sull'argomento. ""Io non tiro nulla perché mi fa male un braccio, ma si può capire se uno tira un sasso durante una manifestazione per rispondere a delle cariche coi lacrimogeni che sono anche vietati. In Val di Susa non c'è alcun terrorismo e sovversione ci sono soltanto dei singoli che vanno lì a protestare e a dimostrare. Non c'è una disciplina militare come nella polizia, gran parte di loro sono pacifici, vecchi coi nipotini"". E ha aggiunto: ""Io sono dalla parte della polizia quando non serve a scopi ignobili dello stato, come in Val Susa"". Poi a una domanda sui cantieri colpiti ha replicato: ""Bisogna andarci piano prima di dire che sono stati i No Tav, ci possono essere delle provocazioni. Andate a vedere tutte le bottiglie molotov che c'erano a Genova alla Diaz, le hanno messe i poliziotti. Se tanto mi dà tanto, non rompeteci le scatole""."
"Melita Cavallo: ""In gruppo perdono il senso del limite, così giustificano le loro violenze""","ROMA - ""Il problema è che oggi i giovani non hanno limite, non sono in grado di fermarsi e basta nulla per arrivare alla violenza. È sufficiente pensare agli episodi di bullismo: non ci si ferma più, anzi spesso c'è chi rinforza, chi aizza, chi rincara la dose"". Melita Cavallo, è presidente del Tribunale dei Minori di Roma, e da anni si occupa dei giovanissimi. Presidente, spesso accade che anche quando vengono arrestati, gli adolescenti non capiscano che hanno fatto qualcosa di grave. ""Non credo che non sappiano cosa sia un reato, lo sanno eccome. Il problema è che quando sono insieme non si rendono conto, non capiscono che avere avuto un ruolo, anche se marginale, è comunque avere partecipato. Sa quante volte nella mia carriera mi è capitato di sentirmi dire: ""Ma io ho fatto solo quello""? Come se fosse una parte e non il tutto. E per questo non si sentono colpevoli"". E spesso poi accade che le famiglie o la comunità in cui vivono li giustifichino. ""Il processo penale per i minori è studiato per questo. Per metterli di fronte alle proprie responsabilità, alle conseguenze di ciò che il reato ha prodotto sulla vittima. È tagliato sulla personalità del ragazzo per ottenerne il cambiamento "". Magari non bisognerebbe arrivare in un'aula di tribunale per capirlo. ""Certo. Ma purtroppo è saltato il rispetto dell'altro. È saltato negli adulti, figuriamoci nei minori che sono fragili, oggi più che mai. E le famiglie in questo hanno una grandissima responsabilità perché poco regolative. Voglio però aggiungere che ci sono comunque tanti minori che hanno le idee ben chiare e si comportano bene"". Quanta e quale pensa che sia la responsabilità del mondo esterno oltre che dei genitori? ""Tanta. È la società che è così. Poi c'è la televisione e, soprattutto, ci sono internet, facebook"". Sembra che i ragazzi ormai vivano in un'altra dimensione, scollegati dalla realtà. ""Questi mezzi sono utilissimi perché permettono di mantenere il contatto con il mondo esterno. Ma anche in questo serve un limite. Quando li ascolto mi rendo conto che spesso, anche nelle famiglie semplici, i ragazzi hanno il computer in camera e ne fanno l'uso che vogliono. Sono su internet giorno e notte. E questo non va bene. Torniamo sempre allo stesso discorso: ci vorrebbe un limite che spesso non c'è""."
"Chromecast, smartphone curvi e a doppio display: la tecnologia che in Italia ancora non si trova","SONO novità tecnologiche del 2013, già approdate nei mercati americani e asiatici, ma che in Italia devono ancora arrivare. Agli appassionati di hi-tech nel nostro paese non rimane che stare a guardare e navigare sui siti esteri, che però non spediscono da noi. Tra questi non mancano i pezzi di particolare interesse: smartphone curvi o con doppio schermo. E poi il Chromecast di Google, una penna wifi capace di trasferire dati e filmati alla nostra Tv, per rendere ""smart"" anche apparecchi meno recenti. Tutti prodotti dall'indubbio appeal commerciale ma che nei negozi del Belpaese arriveranno solo poi: per vederli sui nostri scaffali dovremo aspettare il 2014. Chromecast. Ideato da Google, grande quanto una comune chiavetta Usb, si collega alla Tv ad alta definizione (ma va bene anche una Hd Ready) tramite la porta HDMI. Grazie al wifi, Chromecast invia sullo schermo Tv contenuti audio e video che apriamo sullo smartphone o sul tablet, dai filmati di Youtube alla musica di Google Play. A luglio è stato lanciato sul mercato statunitense al prezzo di 35 dollari. In Italia si trova da terze parti (importazione parallela quindi) su Amazon, ad un prezzo quasi tre volte maggiore: 65 euro. Il debutto ufficiale nei negozi è previsto nel 2014. Tecnologia, i prodotti di Natale che non ci sono in Italia Samsung Galaxy Round e Lg G Flex. Due smartphone con schermo curvo, capaci di riconoscere l'inclinazione del dispositivo e reagire con determinate azioni. Samsung e Lg li hanno lanciati a fine ottobre nel mercato sudcoreano. Le vendite sono state inferiori alle aspettative (appena 10.000 unità per il Galaxy Round), ma Apple ha fiutato la novità e sembra aver già superato i rivali. L'azienda di Cupertino avrebbe infatti brevettato non solo schermi curvi ma anche componenti interni in grado di adattarsi all'inclinazione dello display. Le ""curve"" si annunciano come uno dei terreni di scontro per il design hi-tech del prossimo anno, tra telefoni e dispositivi indossabili. Samsung Galaxy Golden e YotaPhone . Due schermi sullo stesso smartphone per controllare con imediatezza contenuti diversi. Il primo ricorda i telefonini ""a conchiglia"" del decennio scorso. Richiudibile, con i tasti numerati ma con ben due schermi touchscreen, uno interno e uno esterno, visibile quando il telefono è chiuso. E' già in commercio in molti mercati asiatici. In India si compra con l'equivalente di 600 euro. Lo Yotaphone invece è un prodotto made in Russia. E' il primo smartphone prodotto dall'azienda Yota, in risposta all'IPhone, ma con un particolare unico: ha un touchscreen su entrambi i lati, uno comune, e uno a inchiostro elettronico, come i lettori di Ebook, per mostrare informazioni come orario e condizioni meteo. Presentato il 4 dicembre a Mosca, è già disponibile a 499 euro in Austria, Francia, Germania e Spagna. In italia l'arrivo è previsto nel primo trimestre del 2014."
"Clima che cambia: dalle fragole agli asparagi, quante primizie in anticipo","ROMA - Con il mese di febbraio che ha fatto registrare temperature minime superiori di ben 3,5 gradi la media del periodo, nei banchi di negozi e supermercati sono già arrivate le primizie con oltre trenta giorni di anticipo, dalle fragole lucane agli asparagi della Sardegna fino al carciofo romanesco, in vendita anche nei mercati di campagna Amica. E' quanto emerge dal monitoraggio della Coldiretti a meno di un mese dalla fine di un inverno, sulla base dei dati Ucea (Unità di ricerca per la climatologia e la meteorologia applicate all'agricoltura) relativi alla prima decade. Per effetto di questi cambiamenti climatici, continua la Coldiretti, la coltivazione dell'ulivo in Italia è arrivata a ridosso delle Alpi mentre nella Pianura Padana si coltiva oggi circa la metà della produzione nazionale di pomodoro destinato a conserva e di grano duro per la pasta, colture tipicamente mediterranee. Una situazione che, rileva la Coldiretti, ha avuto effetti straordinari in Sicilia dove si coltivano i primi avocado Made in Italy, frutto tipicamente tropicale, a Giarre ai piedi dell'Etna mentre a Palermo si riescono addirittura produrre le prime banane nostrane. La natura è sconvolta dalle anomalie climatiche, osserva la Coldiretti spiegando che sembra primavera con primule, viole e margherite nei prati mentre nelle campagne sono fioriti mandorli, albicocchi e tutte le piante da frutto si sono risvegliate in forte anticipo rispetto all'arrivo della primavera. Negli orti broccoli, cavolfiori e cime di rapa tardive sono diventate precoci ma l'inverno pazzo - precisa la Coldiretti - ha fatto accelerare in generale la maturazione di tutte le primizie. Con questa finta primavera è possibile trovare una grande varietà di offerta Made in Italy a prezzi particolarmente convenienti, considerata la stagione, per effetto dell'accavallamento nella maturazione delle diverse varietà di ortaggi provocato dal clima. E' tuttavia importante verificare sempre l'origine nazionale in etichetta che, ricorda la Coldiretti, è obbligatoria per frutta e verdura e privilegiare gli acquisti direttamente dagli agricoltori nelle aziende o nei mercati di campagna Amica dove i prodotti sono anche più freschi e durano di più. Gli effetti si estendono però anche ai prodotti tipici. Il riscaldamento provoca infatti anche il cambiamento delle condizioni ambientali tradizionali per la stagionatura dei salumi, per l'affinamento dei formaggi o l'invecchiamento dei vini. Una situazione che di fatto - continua la Coldiretti - mette a rischio di estinzione il patrimonio di prodotti tipici Made in Italy che devono le proprie specifiche caratteristiche essenzialmente o esclusivamente all'ambiente geografico."
"Nicolò D'Angelo: ""Reati già diminuiti ma resta l'incubo del lupo solitario""","ROMA - ""Roma non sarà a rischio zero perché - ai tempi dell'Is - nessuno può fare una promessa del genere. Però noi abbiamo fatto il possibile per la sicurezza del Giubileo. E i primi risultati li abbiamo già ottenuti"". Il questore Nicolò D'Angelo è un poliziotto vecchio stampo: preferisce far parlare l'imponente dispositivo di uomini, mezzi e tecnologia da lui perfezionato per tentare di neutralizzare la minaccia del terrorismo internazionale. Quali risultati, questore? ""L'innalzamento dei controlli sul territorio, scattato il 23 novembre, ha portato a un notevole calo dei reati di strada: furti, rapine e scippi sono diminuiti del 30%"". Non basterà certo a scoraggiare eventuali terroristi. ""La nostra intelligence lavora a pieni giri da marzo, quando il Papa ha dato l'annuncio. Da settimane la Digos controlla ogni zona d'ombra, che per noi sono le più preoccupanti, gli stabili occupati abusivamente (che a Roma sono più di 100) e i tutti luoghi di permanenza, compresi i Bed and breakfast irregolari. Sapere chi c'è lì dentro è fondamentale, la nostra forza è la conoscenza. Coniugata con un massiccio uso di tecnologie sofisticatissime"". Di quali tecnologie parla? ""Intanto, tutti i nominativi delle persone controllate vengono inserite in una banca dati internazionale per verificare la loro pericolosità in oltre 200 Stati. Inoltre, per tutto il Giubileo, sarà attiva una sala internazionale - con una ventina di ufficiali di collegamento stranieri - che ci aggiornerà in tempo reale sul livello della minaccia terroristica. E poi ci saranno i dispositivi sul campo"". Quali? ""Oltre a un migliaio di telecamere dislocate in tutta la città, potremo disporre di due ulteriori opzioni. Un sistema di videosorveglianza di prossimità: i nostri dirigenti, confusi tra i pellegrini, con un normale smartphone saranno in grado di catturare immagini e trasmetterli in tempo reale alla nostra sala operativa, così da farci capire che cosa sta accadendo in mezzo alla gente. E poi un sistema di rilevazione delle impronte digitali per identificare al volo eventuali sospetti"". Dica la verità, questore, che cosa temete di più in questi giorni? ""I lupi solitari, possibili azioni estemporanee: una minaccia globale che esiste però non solo a Roma, ma in tutti gli Stati in guerra con l'Is""."
"Pinotti ai paesi Nato: ""Il dialogo con la Russia possibile via d'uscita""","MONACO - Ministro della Difesa Roberta Pinotti, qui a Monaco in poche ore si è passati dalla speranza per un accordo di tregua a nuove minacce di truppe di terra o di altre escalation. Lei cosa ne pensa? ""Penso che sia un momento molto delicato, ma anche che c'è molta agitazione a scopo propagandistico. Io sto a quello che ci ha detto John Kerry: è stato raggiunto un buon accordo fra Russia e Stati Uniti sulla necessità di de-escalare il confronto militare, sono stati individuati i meccanismi che sotto la guida Onu dovranno verificare la possibilità di far entrare aiuti umanitari. Sarà un test decisivo quello di riuscire a fare entrare gli aiuti, nel frattempo continuerà il lavoro per l'effettiva cessazione delle ostilità. Poi c'è il resto, appunto molte dichiarazioni belliciste"". Turchia e Arabia Saudita parlano di possibile intervento con truppe di terra, mentre la Russia non ha preso un vero impegno a fermare i bombardamenti. L'Italia cosa chiede? ""L'Italia si aspetta che tutti i soggetti in campo rispettino gli impegni assunti, rispettare l'accordo che è stato preso venerdì notte con la mediazione di Staffan De Mistura dell'Onu: far partire le missioni umanitarie sarebbe un segnale concreto. L'Italia si aspetta che l'intesa sia rispettata e che la Russia abbia un approccio costruttivo per definire le condizioni che renderanno possibile una via d'uscita a questa guerra che se sfugge di mano può diventare una guerra inarrestabile"". La Russia sembra sempre più isolata. ""Certo i differenti approcci nelle relazioni con la Russia restano. Ma il dialogo con la Russia è essenziale, sull'Ucraina, sul Medio Oriente, sulla Siria, l'Iraq, nel rapporto con l'Iran"". Anche la Merkel ha attaccato Mosca per i bombardamenti in Siria. ""La Germania è stata fra le prime a invocare la riattivazione del tavolo Nato-Russia, ma adesso denuncia i bombardamenti russi in Siria. Continuo a pensare che la proposta della Merkel di riaprire il tavolo Nato-Russia sia ragionevole. La dottrina Nato prevede deterrenza e dialogo: sulla deterrenza abbiamo puntato. Adesso facciamo partire questo benedetto dialogo, altrimenti ce ne pentiremo"". Intanto la Nato per la prima volta viene schierata per un'operazione anti-scafisti , nell'Egeo, e per riportare i migranti a terra in Turchia. ""Finalmente ci si accorge che il Mediterraneo, che il Fronte Sud è un luogo che la Nato deve presidiare con maggiore attenzione. Ma ci vuole un coordinamento totale con le missioni Ue"". La Germania ha portato la Ue a stanziare 3 miliardi per la Turchia per fermare i profughi e ha convinto la Nato a un'operazione militare: perché l'Italia per mesi non è riuscita a fare altrettanto? ""È anche grazie all'impegno dell'Italia se l'Unione europea in poco tempo ha attivato una missione importante come Eunavformed che contrasta il traffico degli scafisti e salva vite umane. Siamo contenti che anche la Germania si sia mobilitata per l'emergenza umanitaria nell'Egeo. È un segnale positivo che Grecia e Turchia collaborino"". Il ruolo dell'Egitto: sulla Libia stanno sabotando un accordo per il governo di unità nazionale. Ma adesso cosa insegna al governo italiano la vicenda del giovane Regeni ? ""Quello che è avvenuto a Giulio Regeni è un crimine terribile, inaccettabile. Il governo italiano chiede all'Egitto un'azione molto approfondita e sincera. C'è personale italiano in Egitto, mi auguro riescano a trovare la verità. Poi l'Italia saprà come agire""."
"Usa, sale lo scontro sul consolato russo di San Francisco: fumo nero dal camino. Fermati i pompieri","Fumo nero esce dalla canna fumaria del consolato russo di San Francisco alla vigilia della sua chiusura imposta dall'amministrazione Trump . I pompieri giunti sul posto non sono stati fatti avvicinare dal personale del consolato, secondo quanto riporta l'Associated Press. Ai pompieri sarebbe infatti stato detto che non c'è alcun problema: il personale del consolato starebbe infatti bruciando nel camino materiale non identificato. Secondo il ministro degli Esteri russo, Serghiei Lavrov, i servizi di sicurezza americani intendono ispezionare la sede del consolato russo. Mosca - ha ribadito oggi Lavrov - risponderà in modo duro alla decisione americana di imporre la chiusura della sede diplomatica di San Francisco e di altre due sedi a Washington e a New York. Il ministro ha accusato gli Stati Uniti di rappresentare ""una minaccia diretta alla sicurezza"" dei diplomatici, ultimo sviluppo in ordine di tempo della guerra diplomatica da Guerra Fredda in risposta alla cacciata di 755 'diplomatici' americani decisa dal Cremlino, a sua volta in risposta all'espulsione - tardiva - di 35 'diplomatici' russi, decisa lo scorso dicembre dall'allora presidente Barack Obama, dopo aver saputo ad agosto 2016 che Mosca stava interferendo nelle elezioni presidenziali. Mosca ha anche accusato gli Usa di aver ordinato all'Fbi di perquisire domani l'edifico oltre alle residenze private dei diplomatici che vi lavorano. Entro domani a mezzanotte il consolato sarà chiuso ma la misura adottata ieri dal dipartimento di Stato non includeva le abitazioni dei diplomatici, ha denunciato la portavoce del ministero degli Esteri russo, Maria Zakharova. Zakharova ha aggiunto che l'Fbi ha ordinato ai diplomatici ed alle loro famiglie, inclusi i bambini, di lasciare le loro residenze almeno 12 ore prima della scadenza. ""Stiamo parlando dell'invasione di un consolato e delle abitazioni dei diplomatici. Per questo esprimiamo una ferma protesta contro le azioni di Washington che ignora il diritto internazionale e le prassi diplomatiche e ci riserviamo il diritto di rispondere con una rappresaglia (contro i diplomatici americani in Russia, ndr ) cosa che non vorremo fare ma ci stanno obbligando loro a farlo"", ha concluso."
"L'ambasciatrice di Palestina: ""Italia riconosca stato palestinese e sua capitale, Gerusalemme Est""","ROMA - Ambasciatrice in Italia di Palestina e Rappresentante Permanente presso agenzie delle Nazioni Unite come Fao, Ifad e World Food Programme, Mai Alkaila ha il tono fermo e la voce seria mentre la raggiungiamo telefonicamente in un giorno fondamentale per il futuro della sua terra . Conscia del ruolo che potrebbero avere Italia e Unione Europea in questo momento storico, arriva diretta al punto: “se incontrassi Paolo Gentiloni oggi gli chiederei di compiere un passo decisivo riconoscendo lo Stato di Palestina e Gerusalemme Est capitale del nostro Stato. Il momento storico è arrivato, Italia e Unione Europea hanno l’opportunità di diventare, ora, protagoniste principali del processo di pace tra Israele e Palestina. Invitiamo Italia e Unione Europea a riconoscere definitivamente lo Stato di Palestina”. Recentemente il Presidente Abu Mazen ha dichiarato a Repubblica che Trump avrebbe potuto essere un attore principale del processo di pace , che auspicava una pace tra due stati con l’aiuto del presidente americano. Cos’è successo? “Trump è imprevedibile. Noi contavamo di poter arrivare a una soluzione del conflitto con il suo aiuto, lui stesso aveva dato qualche segnale in questa direzione. Con la scelta di riconoscere Gerusalemme capitale di Israele, il Presidente degli Stati Uniti è andato in direzione diametralmente opposta, andando contro tutte le risoluzioni delle Nazioni Unite, contro il diritto internazionale umanitario e contro la stessa soluzione dei due stati”. L’Iran ha già dichiarato il suo aperto supporto alla causa palestinese, è diventato il nuovo interlocutore principale dei palestinesi? “La posizione della Palestina nello scacchiere tra Iran e Arabia Saudita è e rimarrà neutrale. Certamente, però, ogni supporto, in questo momento, è il benvenuto. L’Iran ha sempre supportato Hamas e Hamas è parte del popolo palestinese”. Negli ultimi mesi Hamas e Al-Fatah hanno riaperto un forte dialogo, questa scelta americana rischia di incrinarlo? “No, il processo di riconciliazione con Hamas va avanti. Oggi il primo ministro palestinese ed altri membri del governo erano a Gaza, proprio a testimonianza di quello che le dico”. Siete soddisfatti dalla reazione della Lega Araba? “Abbiamo sempre bisogno di supporto e in questo frangente ne abbiamo ancora di più. Ma ripeto: non ci aspettiamo solo il supporto dei Paesi arabi ma anche dell’Unione Europea”. Crede che la reazione palestinese possa diventare più dura in questi giorni? “Non si può non attendere una reazione ad un’azione di questo genere, una reazione è normale. Oggi c’è stato uno sciopero generale e ci sono già stati alcuni scontri ”."
"Legge elettorale, Renzi lancia 'Italicum'. Minoranza contro, ma proposta passa: neanche un no","ROMA - Matteo Renzi presenta alla direzione Pd la sua proposta di legge elettorale rettificata, con il doppio turno anti-larghe intese. Ma la minoranza non ci sta e si apre lo scontro. ""Il modello non convince e presenta dubbi di costituzionalita"", dice il numero uno dell'opposizione interna, il presidente Gianni Cuperlo . Poco prima delle 20, tuttavia, la relazione di Renzi viene messa ai voti: i botta e risposta di fuoco non scalfiscono il risultato. La proposta passa con 111 placet e 34 astenuti. Neanche un 'no' anche se nelle dichiarazioni conclusive, il segretario aveva auspicato che Cuperlo optasse ufficialmente per il pollice verso piuttosto che per l'astensione. Il presidente, in realtà, preferisce lasciare la direzione prima del voto quando Renzi lo attacca per le critiche sui listini bloccati: ""Se queste cose me lo dice Fassina che prende 12mila voti, è un conto - va giù duro Renzi - altro è se me lo dice chi entra nel listino"". Poi il segretario aggiunge: ""Se Gianni vuole replicare, per correttezza"", ma in quel momento Cuperlo sta già lasciando da sala. ""Mi dispiace che Cuperlo vada via"", dice Renzi subito dopo. Renzi a Cuperlo: ''Non accetto critiche da chi non ha fatto primarie''. In realtà, tutto avviene a cavallo dell'intervento di chiusura di Renzi. Dopo le durissime parole di Cuperlo, esponenti dei 'giovani turchi' e dell'area dalemiana si riuniscono e concordano di chiedere non un voto contrario ma solo l'astensione, più in linea con la riunione che l'area aveva tenuto a Montecitorio nel primo pomeriggio. A mediare con il presidente dell'assemblea va Davide Zoggia. Dopo il voto, testimoni riferiscono che Stefano Fassina , furente, avrebbe chiesto a gran voce le dimissioni di Cuperlo: ""Ora si deve dimettere"". Qualche minuto più tardi, però, lo stesso Fassina smentisce ""categoricamente"" (anzi, dice di essere uscito dalla sala prima del voto), e punta il dito contro l'attacco ""inaccettabile"" di Renzi a Cuperlo. A seguire, però, la minoranza si riunisce: bersaniani e 'giovani turchi' vogliono valutare assieme la situazione dopo ""l'attacco personale"" rivolto dal segretario al presidente del partito e l'ipotesi di dimissioni circola tra i cuperliani. Secondo quanto riferito, si attende forse un chiarimento con lo stesso Renzi, ma molti starebbero ragioneranno sull'opportunità di mantenere un incarico di vertice di fronte all'atteggiamento avuto dal segretario. L'incipit. In contrasto con la frattura che si sarebbe aperta di lì a poco, la direzione Pd si apre sulle note dell' Inno alla gioia di Beethoven, diretto da Claudio Abbado, in omaggio al grande direttore d'orchestra scomparso oggi . Poi è il turno di Renzi , che presenta la sua proposta di riforma elettorale . ""Basta chiacchiere, commissioni o tavoli di lavoro - ammonisce il segretario - è arrivato il momento di far vedere che la politica non è solo discussione o diventa il bar dello Sport"". E fissa una data: ""Entro il 15 febbraio il Pd presenterà un ddl costituzionale, per arrivare all'ok in prima lettura al Senato entro il 25 maggio"". Al termine della direzione, il segretario aggiungerà però che ""mercoledì si presenterà il disegno di legge che immagino si possa approvare entro febbraio in prima lettura alla Camera. E spero che la riforma elettorale sia approvata entro maggio. Entro le elezioni europee ci sia la prima lettura delle quattro necessarie sulle riforme. Io rifiuto l'idea di legare la riforma elettorale al termine delle riforme istituzionali"". Il doppio turno anti-larghe intese. ""A me sarebbe piaciuto un sistema spagnolo secco - dice Renzi - ma ci è stato chiesto di evitare una frattura della maggioranza che sostiene il governo. Abbiamo proposto perciò un modello, che potremo chiamare 'Italicum' e che prevede una ripartizione nazionale e non su circoscrizioni"". Insomma, fa capire il segretario, una modifica per venire incontro alla richieste di Alfano. ""Abbiamo detto no - contina Renzi - al potere di ricatto dei partitini. Sì a un percorso per cui chi vince lo faccia con una maggioranza solida. Oggi facciamo le regole con Berlusconi per evitare di farci assieme un governo in futuro. E proponiamo l'assegnazione di un premio di maggioranza che porti al 53% al minimo, al 55% al massimo e che sia assegnabile se si ottiene almeno il 35%. Dunque -chiarisce - si parla di un premio che sia al massimo del 18%"". Poi annuncia l'elemento nuovo, il ballottaggio di coalizione: se nessuno ottiene il 35% ""c'è la possibilità di un doppio turno, più precisamente un ballottaggio non tra due candidati premier ma tra due coalizioni, simboli o agglomerati di simboli che senza apparentamento rigiochino la partita di fronte elettori"" Il testo che il segretario presenta in direzione, così come anticipato questa mattina da Repubblica.it , prevede dunque un ricorso al doppio turno nel caso nessun partito riesca ad ottenere quel 35% di consensi, garanzia, in virtù del premio di maggioranza, di maggioranza assoluta. Restano le mini liste bloccate di sei candidati per circoscrizione e gli sbarramenti: al 5% per i partiti in coalizione, l'8% per le forze che si presentano da sole e il 12% per le coalizioni. No a modifiche o salta tutto. Sulla questione delle preferenze e delle liste bloccate, oggetto di polemica da parte dei bersaniani (i 'ribelli' Cuperlo e Fassina hanno ventilato l'idea di un referendum tra gli iscritti per bloccare la soluzione partorita dall'accordo con Forza Italia), Renzi taglia corto: ""Sembra che con le preferenze si risolva tutto. Io non ho particolari problemi, non avendo vissuto la degenerazione della prima repubblica, ma l'accordo politico raggiunto non prevede la preferenza"". E aggiunge, per rassicurare la minoranza interna: ""Se toccherà a me da segretario Pd, due sono gli impegni: le primarie, come ha fatto Bersani con le parlamentarie, e il vincolo assoluto della rappresentanza di genere"". Insomma, Renzi garantisce che non sarà lui - da segretario - a decidere i candidati. Ma la bozza di legge elettorale su cui si è raggiunta una prima intesa politica, per Renzi, non può essere à la carte : ""E' un complicato castello che sta in piedi se tutti i tasselli stanno insieme. Chi immaginasse di intervenire in Parlamento per modificare qualcosa di fondamentale, sappia che manda all'aria tutto, comprese le riforme del Titolo V e del Senato. Non è una riforma à la carte"". Sull'incontro con Berlusconi critiche strumentali. Poi l'affondo del segretario nei confronti della minoranza. ""I temi delle critiche per aver incontrato Berlusconi sono per me abbastanza stravaganti, oltre che strumentali - continua il segretario - A chi mi dice 'dovevi parlare a Forza Italia ma non a Berlusconi', ricordo che è una contraddizione in termini. Perchè o non si parla con Fi, o si parla con Silvio Berlusconi. Con chi dovevo parlare, con Dudù? E' Berlusconi che ha creato Forza Italia"". E attacca: ""Io non mi sento subalterno culturalmente al punto da avere delle idee che devo cambiare perché Berlusconi la pensa come me"". E ancora: ""Molti di quelli che mi hanno detto che ho portato Berlusconi al Nazareno hanno fatto di tutto per portarlo a palazzo Chigi. Noi siamo per farci un accordo sulle regole così in futuro non saremo più costretti a farci un Governo"". Riforma del Senato e del Titolo V. La proposta si articola in tre punti. Il primo è ""il superamento del Senato così come lo conosciamo. Una riforma che non parte solo dalla riduzione dei costi della politica. Il bicameralismo perfetto mostra oggi i suoi limiti. E' tutto tranne che perfetto"". E chiarisce: ""Noi diciamo agli italiani che con le prossime elezioni non si voterà più per il Senato e che il bicameralismo perfetto si supera. Non c'è più il pingpong e si semplifica la vita del paese"". Il secondo è la riforma del Titolo V della Costituzione. Le critiche di Cuperlo. Netta, come abbiamo detto, la bocciatura della minoranza dem. ""La proposta di legge elettorale non è convincente - afferma Cuperlo- perchè non garantisce una rappresentanza adeguata. Né il diritto dei cittadini a scegliere i propri rappresentanti. Né una ragionevole governabilità"". Il presidente accusa poi il segretario di aver riabilitato Berlusconi e gli rinfaccia di non saper guidare il partito: ""Si dice che è tutto deciso con il voto delle primarie dell'8 dicembre? Allora è inutile convocare la direzione, fai tutto da solo. Funziona così un partito? Io spero di no. E credo di no"". A Cuperlo la replica di Renzi: ""Gianni te lo dico con amicizia, questo tuo riferimento alle primarie e alle preferenze, lo avrei voluto sentire la volta scorsa, quando tu e altri siete stati candidati nel listino. E' inaccettabile che preferenze e primarie siano usate in modo strumentale adesso"". L'intervento di Veltroni. Ma a intervenire in direzione (e non era scontato che lo facesse) è anche Walter Veltroni, l'ex segretario del Pd che alle politiche del 2008 non riuscì a portare a casa il risultato. Nel promuovere il metodo usato da Renzi , che ""è giusto perché le regole si scrivono con tutti"", Veltroni rievoca il parallelo con 5 anni fa: ""Io provai a farlo con Berlusconi, ma non ci riuscii perché Berlusconi allora era troppo forte. Si sentiva talmente forte da poter andare a elezioni anche facendo fallire il tentativo di riformare l'assetto istituzionale e la legge elettorale"". Civati a due velocità. ""Sono ingenerose le critiche fatte a Renzi in questi giorni - dice Pippo Civati, che ha partecipato alle primarie per la leadership del Pd piazzandosi terzo -. Sono su posizioni diverse concettualmente ma dico che la scelta di confrontarsi con tutte le forze politiche è molto giusta. Renzi ha ricevuto un mandato dalle primarie pieno"". Poi però aggiunge: ""Dal punto di vista politico non mi sento di fare obiezioni di sostanza - ha concluso Civati - ma dal punto di vista del merito devo dire che sono un po' deluso"". Nel mirino, il premio di maggioranza e le liste bloccate. Le altre forze politiche. Intanto dalle altre forze politiche, pur con diversificazioni, arrivano le prime aperture : quella del Nuovo centrodestra, dopo le polemiche dei giorni scorsi, e quella di Scelta civica. Perplessità da Sel. Quanto al Movimento 5 Stelle, è di stamani l 'affondo di Beppe Grillo dal blog."
Intervento al menisco e sensazione di “ginocchio estraneo”,"Intervento alla spalla, i tempi della ripresa Domanda. Tre mesi fa mi sono operato alla spalla per una lassità cronica. L'operazione che mi hanno fatto si chiama Latarjet. L'ortopedico, persona stupenda, mi ha detto che è un'operazione risolutiva. Sono uno sportivo, nuoto tre volte alla settimana, circa 3,5 km a seduta e una volta a settimana eseguo una seduta in palestra facendo degli esercizi specifichi per il nuoto, naturalmente non forzando. Dopo aver fatto la fisioterapia, circa due mesi, ho ancora qualche doloretto appena mi alzo la mattina. E’ normale? Risposta. Effettivamente il tipo di intervento effettuato determina una sicura soluzione alla instabilità della sua spalla. Qualche dolore a tre mesi dall'intervento è normale. Inizi a pensare di avere una spalla a posto. Questo la aiuterà a riprendere la sua vita normale. Intervento al menisco e sensazione di “ginocchio estraneo” Domanda. Ho 30 anni e giocando a pallamano dopo un cambio di direzione mi sono rotto il crociato anteriore e il menisco. A distanza di un anno esatto vado a correre, pratico crossfit, ecc., ma personalmente sento che ancora la gamba non è del tutto mia. Non so come spiegarlo ma una sorta di sensazione di ginocchio meccanico e inoltre ho continui scricchioli, secondo lei a cosa è dovuto? Posso tornare a giocare a pallamano? Risposta. Naturalmente per darle una risposta sicura dovrei visitarla e vedere le radiografie. Comunque nel post-intervento di una ricostruzione del legamento crociato i sintomi che lei accusa possono essere conseguenza di una fibrosi cicatriziale che si instaura e che di solito è fastidiosa anche oltre l'anno, ma che poi progressivamente regredisce. A volte, specialmente se lei ha sofferto molto l'evento e il trauma chirurgico è semplicemente un atteggiamento psicologico involontario del cervello di difesa della articolazione lesionata. Artrosi post-traumatica dopo intervento al ginocchio Domanda. Sono stata operata al ginocchio per frattura al piatto tibiale, alla fine di aprile 2016, con placchetta e chiodi. Ritornerò come prima? Ho 67 anni e a parte il fastidio che provo a piegare il ginocchio per via dei chiodi, riesco a camminare adagio e faccio anche le scale. Faccio nuoto in piscina e faccio della fisioterapia a domicilio. Risposta. La frattura del piatto tibiale costituisce un evento traumatico grave a carico del pavimento del ginocchio che determina a distanza di poco o molto tempo l'instaurarsi di una artrosi post-traumatica irreversibile. Non si perda d'animo e cerchi di arrivare alla situazione più vicina possibile allo stato pre-fratturativo. *Il professor Ferdinando Priano è docente a contratto dell'Università di Genova, specialista in ortopedia e medicina dello sport, direttore del Dipartimento ortopedico Progess delle cliniche Città di Alessandria e San Gaudenzio di Novara, vicepresidente della Società italiana di artroscopia"
Furto a Uomini&Donne: corteggiatore ruba il portafogli di un rivale,"ROMA - Non ha chiesto la mano della tronista. Lui, aspirante corteggiatore di 26 anni la mano, la sua, l'ha utilizzata per sfilare il portafogli dalla tasca di un rivale nel programma e (forse) in amore. L'episodio, come riporta L'Unione Sarda , è avvenuto negli studi di Canale5 di Roma durante un casting per la selezione dei partecipanti al programma pomeridiano ""Uomini&Donne"", condotto da Maria De Filippi . Credendo di non essere stato visto da nessuno, l'uomo ha abbandonato l'edificio e si è allontanato in macchina. Quando è arrivato all'altezza di Frosinone la redazione del programma, che aveva scoperto il furto, lo ha contattato al telefono. Una volta arrivato al casello ha consegnato la refurtiva alla polizia. Si è difeso spiegando di aver confuso il portafogli dell'altro concorrente con il proprio e di averlo quindi preso per sbaglio. Il giovane è stato denuciato per furto."
Sorpresa nella Via Lattea: c'è un nido di stelle nascosto nel suo cuore,"A 30MILA anni luce da noi, immersa nel centro della Via Lattea , c'è una sorpresa davvero stellare. Un vero e proprio ""nido"" fatto da giovanissime ""cugine"" del nostro Sole . Si tratta di un angolo di Galassia mai visto prima d'ora, perché nascosto da gigantesche nubi di polveri che si trovano fra noi e il rigonfiamento centrale nel nucleo della Via Lattea. Tuttavia la luce infrarossa riesce ad attraversare quelle spesse coltri di nubi, e grazie ai telescopi è così possibile guardare ancora più in profondità. Ed è proprio sfruttando il telescopio VISTA, appositamente progettato per le osservazioni infrarosse, che un team internazionale ha potuto godere di un panorama inedito sulle regioni centrali della nostra Galassia, trovando qualcosa di mai visto prima. Infatti il nucleo è formato quasi interamente da stelle molto vecchie, ed è stata una sorpresa trovarci delle stelle così giovani. Ma le osservazioni hanno permesso di andare oltre, mostrando che il rigonfiamento centrale è attraversato da un disco formato da gas e da giovani stelle. Questo nuovo ""pezzo"" di Via Lattea, descritto in un articolo su The Astrophysical Journal Letters , dimostra le potenzialità del telescopio VISTA e ci permette non solo di approfondire la conoscenza della struttura della nostra Galassia, ma di capire più a fondo l'evoluzione delle galassie nel loro complesso. Cile, scoperte giovani stelle nascoste al centro della Via Lattea Spiando il centro della Via Lattea. Si pensa che il rigonfiamento centrale della Via Lattea sia formato da un gran numero di stelle anziane. ""Ma i dati di VISTA hanno svelato qualcosa di nuovo e molto giovane per gli standard astronomici!"", ha sottolineato il primo autore del lavoro, Istvan Dékány, della Pontificia Universidad Católica de Chile . I ricercatori hanno sfruttato i risultati della campagna osservativa Vista Variables in the Vía Láctea (VVV), condotta dal telescopio VISTA fra il 2010 e il 2014. Il telescopio VISTA (Visible and Infrared Survey Telescope for Astronomy), installato a circa 2500 metri nelle Ande cilene sulla sommità del Cerro Paranal, è uno strumento appositamente dedicato alla ripresa di grandi campi celesti in luce visibile e infrarossa. È infatti dotato di uno specchio da 4,1 metri di diametro, accoppiato a un apparato di rivelazione di frontiera, una camera elettronica con una risoluzione di 67 megapixel. Le osservazioni della campagna VVV hanno permesso di riprendere le regioni centrali della Galassia in periodi diversi, hanno permesso di scoprire moltissimi nuovi corpi celesti, fra cui stelle variabili e ammassi stellari. Cile, scoperte giovani stelle nascoste al centro della Via Lattea. Giovani e turbolente. Analizzando queste osservazioni, il team ha scoperto 655 stelle variabili appartenenti al gruppo delle Cefeidi. Queste stelle variabili si espandono e si contraggono in modo periodico, variando di luminosità con cicli che vanno da alcuni giorni fino ad alcuni mesi. Scoperte all'inizio del secolo scorso dall'astronoma Henrietta Leavitt, le Cefeidi sono stelle di grandissima importanza per gli studi astronomici. Come spiegato dalla stessa Leavitt, il periodo con cui le Cefeidi variano di luminosità è maggiore per le stelle più luminose. Queste impiegano cioè un tempo più lungo a diminuire di luminosità e poi a tornare alla luminosità iniziale. In questo modo, misurando il periodo di variabilità delle Cefeidi gli astronomi possono determinare la luminosità assoluta di queste stelle e utilizzarle per valutare la loro distanza da noi. Le Cefeidi sono cioè delle potenti candele standard , strumento fondamentale per misurare le distanze astronomiche. Le Cefeidi si dividono in due classi principali in base alla loro età: in particolare il gruppo di quelle più giovani e luminose sono chiamate Cefeidi classiche. Analizzando i dati di VISTA, Dékány e colleghi hanno scovato 35 Cefeidi classiche, che dalla misura della distanza sono risultate immerse nel rigonfiamento centrale della Galassia, in mezzo a moltissime stelle più anziane. ""Tutte le 35 Cefeidi classiche scoperte hanno meno di 100 milioni di anni. Le Cefeidi più giovani potrebbero avere appena 25 milioni di anni, anche se non possiamo escludere la presenza di Cefeidi ancora più giovani e brillanti"", ricorda Dante Minniti, coautore presso l' Universidad Andres Bello di Santiago . Un nido nascosto. La presenza di queste giovani Cefeidi supporta la teoria, finora mai dimostrata, secondo cui il centro galattico sarebbe luogo di formazione stellare nelle ultime centinaia di milioni di anni. Studiando meglio la posizione di queste stelle nel cielo, il team ha scoperto che questi giovani astri si trovano in un disco di materia che attraversa il nucleo della Via Lattea. Questa struttura, che ha un raggio di circa 3000 anni luce, non è mai stata vista prima a causa della spessa coltre di nubi che si trovano fra noi e il nucleo galattico. Ma la capacità di VISTA di guardare nell'infrarosso ha rivelato questo nuovo ""nido"" formato da giovani stelle, come sottolinea Minniti: ""Questa parte della Galassia era completamente sconosciuta prima che la survey VVV la trovasse"". Resta da capire se queste giovani Cefeidi si sono davvero formate in quelle regioni centrali oppure se sono nate altrove e sono giunte in quel punto in seguito al loro moto nella Via Lattea. Per capirlo, il team continuerà a studiare le regioni centrali della Galassia. Da quel curioso nido di stelle potremo infatti capire meglio la storia e l'evoluzione della nostra ""isola"" nell'Universo."
"""A Lampedusa gli elicotteri all'amianto"". Dubbi sulla bonifica dopo nuove foto","ABBIAMO MANDATO a Lampedusa i famigerati elicotteri ""all'amianto"", le cui recenti operazioni di bonifica non sembrano aver risolto il problema del rischio contaminazione per il personale. Lo documentano alcune foto scattate a bordo dei mezzi tra settembre e ottobre. Immagini che Repubblica.it ora mostra in esclusiva. Le guarnizioni contenenti fibre d'amianto del vano motore, spennellate con la vernice incapsulante Proseal 700 non più tardi di qualche settimana fa, mostrano già segni evidenti di deterioramento. Un passo indietro. Quando il ministro della Difesa Mario Mauro, dopo la tragedia dei 366 migranti morti nel barcone affondato il 3 ottobre a Lampedusa, spiegò l'operazione ""Mare Nostrum"" per il controllo del Canale di Sicilia, si limitò a elencare i mezzi aeronavali impiegati. La nave d'assalto anfibio San Marco, due fregate lanciamissili classe Maestrale, due pattugliatori d'altura, aerei P-180 e bimotori Atlantic, il drone Uav Predator. E quattro elicotteri della Marina. Proprio quegli ""Ab 212 AS"" finiti nella bufera ad agosto dopo una denuncia del Partito per la tutela dei diritti dei militari. Elicotteri all'amianto, la bonifica finisce sotto accusa Dal carteggio tra la costruttrice AgustaWestland - società controllata da Finmeccanica - e il Segretariato generale della Difesa e direzione nazionale degli armamenti, veniva fuori che una parte della flotta di elicotteri in dotazione a Esercito, Marina, Aviazione e Carabinieri era a rischio contaminazione. E questo, rivendicava la AgustaWestland, era noto alle autorità già dal 1996, quattro anni dopo la messa al bando dell'amianto. ""Sin dal 1996 abbiamo trasmesso l'elenco di tutti i materiali pericolosi presenti sui nostri elicotteri"", scrivono nella lettera del 6 giugno scorso al Segretariato Generale. Nei modelli Ab 206, Ab205, Ab 212, Ab 212 AS, Ab 412 ""l'amianto può essere contenuto nelle guarnizioni, nei condotti, nei tubi, nonché nelle pastiglie dei freni"", si legge invece in una lettera datata 2006. La notizia, anticipata dall' Huffington Post , aveva portato a due conseguenze: l'apertura di tre inchieste giudiziarie (una della procura di Torino, le altre delle procure militari di Roma e Napoli) e l'impegno alla bonifica immediata dei mezzi, solo però nella parte dei pezzi visibili dal personale. Come fare questa bonifica? La nota tecnica di AgustaWestland, firmata dall'ingegnere Fabio Mannoni il 9 settembre, spiega nel dettaglio e con fotografie come e dove utilizzare il sigillante Proseal 700 sulle parti da incapsulare, suggerendo poi un programma di ispezioni per verificarne l'efficacia. Operazione da affidare a ditta qualificata. Mentre l'aeronautica ha optato per la più costosa sostituzione dei pezzi all'amianto, le altre forze armate hanno scelto la via della bonifica con l'incapsulante. Operazioni disposte pochi giorni dopo l'allarme, come racconta il documento del comando Maristaer in cui si ordina la bonifica alle stazioni aeromobili di Grottaglie e Catania. ""Si dispone la sigillatura dei componenti potenzialmente contenenti amianto, limitatamente a quelli accessibili/visibili al primo livello di manutenzione. Accedere alle guarnizioni quindi, con un pennello di adeguate dimensioni, cospargerle di sigillante. I fondi necessari per l'esecuzione dell'attività in parola siano prelevati dalle assegnazioni di Marestaeli Catania/Maristaer sul capitolo 4383-1"". Tutto risolto, dunque. A giudicare dalle foto che documentano lo stato in cui si trovano oggi le guarnizioni, non sembrerebbe. ""Secondo il personale tecnico e gli specialisti che ho consultato - dice Luca Comellini, segretario del Partito di tutela dei miliari - è necessario verificare immediatamente se tutte le operazioni di bonifica effettuate con incapsulante Proseal 700 abbiano prodotto simili disastrosi risultati, che potrebbero rappresentare un elevato fattore di rischio per la sicurezza dell'equipaggio e l'efficienza dei mezzi. Bisogna sostituire integralmente i particolari interessati, come ha fatto l'Aeronautica e il ministero dell'Interno sui velivoli in uso alla Polizia di Stato, anche se questa soluzione richiederà costi e tempi di lavorazione più lunghi""."
"Brasile; Scolari: ''Colombia forte, ma la Coppa è a due passi''","FORTALEZA – La vittoria ai rigori contro il Cile agli ottavi di finale non ha spaventato il Brasile che, contro la Colombia, è pronto a mettere in mostra tutta la propria forza. Alla vigilia della sfida contro i Cafeteros, Felipe Scolari sa benissimo che i suoi dovranno dare tutti il massimo per avere la meglio di una squadra che fino ad ora vanta la miglior difesa di tutta la rassegna iridata e che davanti ha il capocannoniere del torneo. “Hanno piu’ tecnica rispetto al Cile e giocano in maniera diversa, ma siamo pronti – spiega il ct della Seleçao -. Sono ben organizzati, disciplinati tatticamente e con qualita’ tecniche importanti, ma la stessa cosa vale per il mio Brasile”. A DUE PASSI DALLA FINALE - La differenza in campo potrebbe farla la tranquillità psicologica, Scolari lo ha capito. Ma non per questo smentisce il suo Carlos Alberto Parreira, ct vincente a Usa '94 e per il quale ora ""il Brasile ha già le mani sulla Coppa"". ""Continuiamo a stare con le mani su quella Coppa, Parreira ha fatto bene a dire certe cose e tutto va come prima - dice Scolari - Domani saremo al quinto passo, e in tutto ne dobbiamo fare sette. Ho parlato con Paulinho (che giocherà al posto di Luiz Gustavo, ndr) e mi ha garantito di non sentire alcuna pressione, perché lui e i suoi compagni ci sono abituati"". ""Non ho mai detto - aggiunge quasi in tono minaccioso - che se potessi cambierei uno dei miei 23 convocati ma solo che, se potessi, aggiungerei a questo gruppo uno con caratteristiche diverse, che potesse modificare qualche situazione tattica. Credo sia una cosa comune a molti allenatori"". SQUADRA STA BENE MENTALMENTE - “Sappiamo di avere le qualita’ per metterli in difficolta’ – ribadisce Scolari -, hanno grandi individualita’, ma noi giocheremo come sappiamo e non ci saranno marcature particolari”. Il tecnico ha poi preso le difese della squadra, finita nel mirino della stampa per qualche lacrima di troppo: “La gente dovrebbe rispettare di piu’ le emozioni, ognuno reagisce a modo suo, ma noi ci concentriamo sul nostro cammino, l’obiettivo resta la finale e la vittoria”. E sull’argomento e’ intervenuto anche Thiago Silva, uno dei piu’ bersagliati per il pianto in cui e’ scoppiato prima dei rigori col Cile: “La pressione c’e', e’ normale, ma mentalmente stiamo bene, siamo pronti e molto carichi per la gara di domani. Conosco le responsabilita’ che ho, sono un ragazzo maturo e credo di avere il rispetto e il sostegno di tutti”."
"Milano, il giudice boccia la doppia stepchild adoption: ""Non ne avete diritto""","MILANO. Lo scorso aprile la signora Alba ha chiesto di adottare la figlia biologica della signora Bice. E, un secondo dopo, anche Bice ha presentato ricorso per adottare la figlia di Alba. Le due bimbe sono minorenni. I ricorsi sono stati riunificati e si è svolta un'indagine: Alba e Bice si sono frequentate dal 2002, dal 2005 sono andate a vivere insieme. Nel 2010 hanno scelto una fecondazione assistita per Alba: è nata la prima figlia. Con il seme dello stesso donatore, seconda fecondazione assistita per Bice. Nasce la seconda bambina. Alba e Bice condividono sentimenti, problemi di salute, baby sitter, abitazione; si sono iscritte nel registro delle unioni civili; le due famiglie d'origine le sostengono. Il Servizio adozioni va a controllare le loro storie e scrive un'analisi ufficiale, ""positiva"". Anche ""le bambine - si legge - sono parse serene nella relazione con entrambe, curiose e riflessive sulla situazione familiare, notando differenze rispetto ad altri nuclei"". Quindi, tutto okay: Alba e Bice vogliono adottare le bambine perché siano sorelle, e dunque non siano separabili dagli eventi della vita burocratica e possano ereditare in egual misura dalle loro ""mamme incrociate"". Lo stesso pubblico ministero, basandosi sulla sua interpretazione della legge, dà parere positivo. Sembrerebbe fatta. Ma il tribunale dei minorenni, composto da due giudici togati e da due onorari, dice di no. Rigetta il ricorso. E, in una sentenza di 22 pagine, fitte e dense, di grande precisione giuridica, spiega il perché del no milanese. Lo fa partendo da una premessa concreta, e cioè che la legge italiana ""conosce due forme di adozione"". Innanzitutto, l'adozione non è un benefit per i genitori, ma è ""consentita a favore dei minori dichiarati in stato di adottabilità"". E, senza eccedere in tecnicismi, per il fondamentale articolo 8, adottabili sono quei ""minori di cui sia accertata la situazione di abbandono perché privi di assistenza morale e materiale"". Si chiama, questa, ""adozione legittimante"". Eccezioni? Sono possibili in base all'""ex art 44"" alcuni casi speciali, al di fuori della ""legittimante"". Si può ugualmente adottare: quando c'è un ""vincolo"", per esempio dopo un lungo periodo di affidamento. Quando un coniuge adotta il figlio adottato dall'altro coniuge. Quando un disabile sia privo di genitori. Quando non è possibile un ""affidamento preadottivo"". E, dunque, che cosa si può fare nel concretissimo, umanissimo, delicatissimo caso delle ""mamme incrociate"" che hanno scelto e vissuto insieme due gravidanze ""in famiglia""? A pagina 15 emerge il confine: ""L'adozione è un istituto giuridico che prescinde dal dato biologico e richiede, quindi, un modello giuridico di riferimento"". E siccome ""non può riconoscersi - dice il tribunale - alcuno stato di abbandono materiale o morale delle minori, che anzi godono certamente (...) di particolare attenzione da parte sia delle madri biologiche che delle rispettive compagne"", ogni ""orientamento estensivo"" si scontra contro lo spirito e gli articoli delle leggi sino ad oggi in vigore. E, pur analizzando cavillosamente le sentenze romane e la giurisprudenza il tribunale dei minori, va ricordato che la corte di Strasburgo ""ha sempre negato l'esistenza di un diritto ad adottare"" e ha ripetuto che ""spetta allo Stato regolare l'adozione"". Nella recente legge Cirinnà, che si occupa delle unioni civili, è precisato che ""resta fermo quanto previsto e consentito in materia di adozione dalle norme vigenti"". Questa formula, e cioè ""la dizione ""resta fermo"" non può certamente essere intesa - dice la sentenza - nel senso di introdurre una nuova normativa"". Le due mamme, A. e B., adesso, che faranno?"
"Astronomia, scoperto Farout pianeta nano","Scoperto il corpo celeste più distante del Sistema Solare: battezzato Farout , cioè lontano, nome in codice 2018 VG18, è un pianeta nano 120 volte più distante dal Sole di quanto non lo sia la Terra. La scoperta, annunciata dal Centro per i pianeti minori dell'Unione Astronomica Internazionale (Uai), è stata realizzata da Scott Sheppard, della Carnegie Institution for Scienze americana, David Tholen, dell'Università delle Hawaii, e Chad Trujillo, dell'Università dell'Arizona Settentrionale. Gli astronomi hanno individuato il nuovo inquilino del nostro sistema planetario grazie al telescopio giapponese Subaru, sul vulcano Mauna Kea delle Hawaii, mentre esploravano i confini del Sistema Solare a caccia del fantomatico Pianeta 9. Secondo gli esperti dell'Uai, oggetti estremamente lontani come Farout, circa tre volte e mezzo più distante di Plutone, possono permetterci di sondare quello che avviene nelle periferie più remote del Sistema Solare, poiché non risentono dell'influenza gravitazionale dei giganti gassosi Saturno e Giove. Di Farout non si conosce ancora l'orbita esatta. Per Tholen, ""per il momento conosciamo solo la sua distanza estrema dal Sole, il suo diametro approssimativo, che dev'essere di almeno 500 chilometri, e il suo colore rosato, tipico dei mondi ghiacciati. Sappiamo però con certezza - ha concluso - che, a causa della sua distanza, Farout impiega più di mille anni per compiere un'orbita completa attorno al Sole""."
"Terremoto, vento danneggia scuola-tenda Acquasanta. Amatrice, no dei genitori a spostamenti alunni","ROMA - Dopo la paura e la distruzione, ora ci sono anche la pioggia e il freddo con cui fare i conti. Gli abitanti delle zone devastate dal terremoto del 26 e del 30 ottobre devono affrontare nuove difficoltà legate al peggioramento delle condizioni meteo. Le forti raffiche di vento hanno danneggiato la tensostruttura adibita a scuola dell'infanzia ad Arli di Acquasanta Terme (Ascoli Piceno), uno dei comuni colpiti dal terremoto. ""Una parte della copertura è danneggiata - dice il sindaco Sante Stangoni - non bastava il sisma"". Lezioni sospese da domani ma, si spera, ""non oltre il 14 novembre"". Nella scuola ponte (quella in muratura è inagibile) vanno 135 bambini di asilo ed elementari. Una seconda struttura temporanea aprirà il 25/11 a Centrale. Scuole chiuse lunedì 7 novembre anche a Spoleto . Il Comune di Spoleto ha disposto la sospensione delle attività didattiche delle scuole di ogni ordine e grado, pubbliche e private, compresi gli asili nido, per il 7 novembre. La decisione è stata presa - riferisce un comunicato dell'ente - per permettere il completamento di immediati interventi di ripristino in alcuni edifici scolastici per arrivare alla piena agibilità. L'ente vuole anche facilitare le operazioni di trasferimento necessarie in conseguenza della dichiarazione di totale inagibilità riferite a due scuole dichiarate totalmente inagibili: la scuola secondaria di primo grado 'Dante Alighieri' e la scuola dell'infanzia 'Il prato fiorito' di viale Martiri della Resistenza. Norcia, l'incredibile salvataggio della pala d'altare di Jacopo Siculo. Sparito dipinto del '600, si indaga per furto. Mentre in tanti si danno da fare per aiutare le persone in difficoltà a ripartire, c'è chi approfitta della situazione per portare via oggetti di valore dalle case e dai luoghi sacri: dalla chiesa di Nottoria di Norcia (Perugia) è sparito un dipinto del Seicento e i carabinieri del Nucleo di tutela del patrimonio artistico hanno aperto un'indagine per furto. È Il perdono di Assisi realizzato nel 1631 dal pittore francese Jean Lhomme, che lavorò per Papa Urbano VIII. La sparizione, stando alle parole di don Marco Rufini, da cui dipende la chiesa di Nottoria, sarebbe opera di ladri esperti: ""Lo hanno staccato dal supporto, lo hanno messo in terra, quindi hanno tagliato lateralmente la tela per separarla dalla cornice"", riferisce il parroco di Norcia. ""Le nostre chiese sono distrutte e sono piene di opere d'arte - aggiunge -. Ora, ferita si aggiunge a ferita, al dramma del terremoto si aggiunge questo atto vigliacco e a modo suo simbolico"". I ladri sono entrati nella chiesa inagibile e non hanno avuto paura di nuovi crolli. A rischio affresco Paolo da Visso. Il maltempo mette in pericolo le opere che si sono salvate: ""Con la pioggia di queste ore rischiamo di perdere l'affresco della Madonna in Trono di Paolo Da Visso nel Palazzo dei Priori in cui ha dese il municipio. Si è salvato per miracolo dal terremoto perché le capriate della sala comunale sono crollate all'indietro, ma il maltempo può distruggerlo"". A lanciare l'allarme è il sindaco di Visso Giuliano Pazzaglini: il paese è quasi tutto zona rossa e fra i tesori d'arte a rischio c'è anche il grande affresco di Paolo di Giovanni da Visso, pittore del 15mo secolo che ha lasciato opere nella Chiesa collegiata e nel palazzo del governo, ricostruito dopo un incendio nel 1477. ""È importantissimo per la nostra comunità - spiega Pazzaglini - e l'intervento di recupero si presenta difficile: ci vorrebbe un elicottero ma il movimento delle pale solleverebbe sabbia e detriti che potrebbero danneggiare l'opera"". Know How terremoto: quanto dureranno ancora le scosse che spaventano l'Italia. Messa in sicurezza torre S.Maria Nuova. È stata messa in sicurezza dai vigili del fuoco la torre civica di Santa Maria Nuova (Ancona), lesionata dal terremoto del 30 ottobre. Con tecniche speleoalpinistiche, i pompieri hanno effettuato il 'cerchiaggio' della parte superiore della torre, utilizzando un'autoscala. Ancora scosse . La terra non smette di tremare. Una scossa di terremoto di m,agnitudo 3.6 è stata avvertita alle 19,15 nel Perugino, con epicentro vicino a Norcia. Ma episodi sono stati registrati per tutta la giornata dopo che, la notte scorsa, l'evento più forte aveva segnato magnitudo 3,8. Dal 24 agosto scorso il numero complessivo di scosse è pari a circa 23.900. Lo rileva la Rete Sismica Nazionale dell'Istituto Nazionale di Geofisica e Vulcanologia. Primi moduli per ospedale Amandola evacuato. Sono arrivati ad Amandola i primi quattro moduli sanitari per ripristinare i servizi dell'ospedale cittadino, dichiarato inagibile a causa del terremoto e chiuso ieri . Non appena le condizioni meteo lo consentiranno, fa sapere la Regione Marche, i tecnici provvederanno a completare all'impiantistica le operazioni per restituire la funzionalità sanitaria del nosocomio. Nel frattempo sono state montate due tende pneumatiche, in fase di allestimento per le funzioni sanitarie di urgenza. C'è anche la potes con un medico. Amatrice, genitori contrari a spostamento scuole . Nonostante le difficoltà, molti cittadini vogliono restare vicino alle loro case. Anche ad Amatrice, devastata dal sisma del 24 agosto e ulteriormente colpita dai terremoti della scorsa settimana, i genitori degli alunni che frequentano le scuole provvisorie nella frazione di Villa San Cipriano non intendono trasferirsi temporaneamente a San Benedetto del Tronto in attesa che sia ripristinata la viabilità. È questo quanto è emerso nel corso dell'assemblea pubblica. Il trasferimento, a partire dall'8 novembre e per circa 20 giorni, era stato proposto dal sindaco Sergio Pirozzi in attesa della messa in sicurezza delle strade di accesso al comune. Dunque domani gli alunni frequenteranno le lezioni ad Amatrice, compresi quelli del Liceo scientifico le cui aule, realizzate dalla Provincia autonoma di Trento, saranno inaugurate nel corso della stessa mattinata. Montaggio stalle temporanee per gli allevatori. Garantire continuità alle attività è fondamentale per ricostruire #terremotocentroitalia pic.twitter.com/ipk4C636Qx — Maurizio Martina (@maumartina) November 6, 2016 Martina: ""Via montaggi stalle temporanee"". Sempre ad Amatrice sono partiti i primi montaggi di stalle temporanee. Lo ha annunciato il ministro per le Politiche agricole, Maurizio Martina, postando su Twitter le immagini. Con numero 45500 donati oltre 3 milioni. Prosegue la gara di solidarietà. Dopo la riattivazione del numero solidale 45500 da parte del Dipartimento della Protezione Civile, d'intesa con gli operatori di telefonia fissa e mobile, sono già stati raccolti più di tre milioni di euro. Nella prima fase di attivazione, dal 24 agosto al 9 ottobre, il numero solidale aveva già raccolto oltre 15 milioni di euro. Tutti i fondi raccolti saranno trasferiti dagli operatori, senza alcun ricarico, al Dipartimento della Protezione Civile che provvederà a destinarle alle regioni colpite dal sisma. Oltre 30mila le persone assistite da Protezione civile. Imponente lo sforzo della Protezione civile per assistere le popolazioni dell'Italia Centrale: sono circa 30.200 le persone ospitate nelle strutture allestite ad hoc e negli alberghi: in particolare, sono quasi 19mila assistiti in palazzetti, centri polivalenti e strutture allestite nel proprio comune, 9mila le persone accolte presso le strutture alberghiere lungo la costa adriatica e sul lago Trasimeno e circa 1.800 in strutture ricettive distribuite sul territorio. Restano, infine, assistite in tende circa 400 persone, di cui appena una quarantina nel Lazio e le restanti in Umbria. Nella Regione Marche sono oltre 22mila gli assistiti: circa 13.900 in strutture di prima accoglienza allestite a livello comunale, oltre 800 in strutture ricettive sul territorio e circa 7.500 negli alberghi della costa. In Umbria gli assistiti sono circa 4.800: 366 in tenda, quasi 3.200 in strutture di prima accoglienza allestite a livello comunale, circa 200 in strutture ricettive sul territorio, poco più di mille negli alberghi individuati in altre aree nella stessa Regione, sul lago Trasimeno . Per quanto riguarda, invece, i cittadini del Lazio gli assistiti sono circa 750: un centinaio in strutture di prima accoglienza allestite a livello comunale, una quarantina in tenda. Le restanti persone hanno scelto di trasferirsi fuori regione: quasi 500 negli alberghi della costa adriatica e un centinaio presso gli alloggi del piano Case e Map messi a disposizione in Abruzzo. Nella Regione Abruzzo , infine, sono circa 2.400 gli assistiti: oltre 1.700 in strutture di prima accoglienza allestite a livello comunale, poco meno di 700 in strutture ricettive sul territorio. Questi dati sono provvisori e vengono costantemente aggiornati."
"Disabilità, il Piano della Cooperazione italiana: protezione nell'emergenza ed educazione inclusiva","ROMA - Un miliardo sono le persone con disabilità nel mondo, 8 su 10 vivono nei Paesi in via di sviluppo. Vi è un forte legame tra povertà e disabilità, si stima che circa il 20% delle invalidità derivi dalla malnutrizione. Sono 93 milioni i bambini con disabilità nel mondo, il 30% dei quali non frequenta le scuole. L'impegno per il rispetto dei diritti delle persone con disabilità nei progetti della Cooperazione, per uno sviluppo che sia realmente inclusivo, vede il Sistema-Italia di Cooperazione in prima fila. Il tema è prioritario nel quadro dell'azione svolta nel corso del semestre di Presidenza del Consiglio UE: l'Italia è impegnata in ambito europeo per garantire anche negli interventi di emergenza la protezione di questa fascia di popolazione, che nelle situazioni di conflitto e catastrofi naturali si rivela particolarmente vulnerabile. Il progetto. Se ne parla oggi, a Roma, nel corso del seminario alla Farnesina promosso dalla Direzione Generale Cooperazione allo Sviluppo del Ministero degli Affari Esteri e della Cooperazione Internazionale, in collaborazione con la Rete italiana solidarietà e sviluppo - RIDS, Save the Children, e l'Università di Bologna. Titolo dell'incontro ""Promuovere i diritti delle persone con disabilità nella cooperazione internazionale: Piano di Azione Disabilità e l'impegno della società civile. L'iniziativa è organizzata non a caso in occasione della Giornata internazionale dei diritti umani per fare il punto sullo stato di attuazione del ""Piano di Azione sulla disabilità della Cooperazione Italiana"", elaborato dal Tavolo di Lavoro MAE-RIDS (Rete Italiana Disabilità e Sviluppo) con la partecipazione di oltre 80 interlocutori. Il Piano è in linea con gli enunciati della Convenzione Onu sui diritti delle persone con disabilità ed è incluso nel Programma di azione biennale sulla disabilità del Governo italiano. L'educazione inclusiva. E' lo strumento per garantire a tutti i bambini, compresi quelli con disabilità, un'educazione di qualità, contribuendo ad assicurare piene opportunità di sviluppo, per promuovere l'equità e combattere la povertà. Non solo, essa rappresenta anche la premessa per la costruzione dell'inclusione sociale. Una scuola inclusiva è la scuola della comunità che quindi interagisce e dialoga attivamente con il proprio territorio per favorire sviluppo locale e coesione sociale. Il tavolo di lavoro sta elaborando una guida di riferimento che specifichi come l'approccio italiano sulla educazione inclusiva possa essere interpretato negli interventi di cooperazione allo sviluppo. Programmi significativi. Per lo sviluppo della scuola inclusiva sono realizzati dalla Cooperazione italiana: - In Kosovo per l'attuazione del Kosovo Disability Action Plan , un programma riconosciuto quale ""buona pratica"" a livello internazionale; - In El Salvador , in partenariato con le Autorità locali, di cui una iniziativa in collaborazione con l'Università di Bologna; - In Tunisia attraverso il sostegno ai microprogetti delle associazioni nell'ambito della inclusione scolastica. Nel corso dell'incontro Save the Children illustrerà in proposito l'esperienza realizzata nei Balcani, tra cui i progetti in Kosovo e Albania che si avvalgono di un finanziamento della Cooperazione italiana, mentre l'Università di Bologna metterà in rilievo le sinergie realizzate in tale ambito tra università, Cooperazione italiana e società civile. Il documentario di Soldini. Nel corso del seminario verrà inoltre presentato il documentario di Silvio Soldini ""Un albero indiano"", che sarà proiettato a Roma stasera presso il Cinema Aquila. Il filmato trae spunto da una iniziativa di scuola inclusiva che si sta realizzando in India con il sostegno di CBM Italia . Disabilità nell'emergenza. L'altro tema al centro dell'incontro di oggi riguarda disabilità e aiuto umanitario. La protezione delle persone con disabilità in situazioni di emergenza è richiamata esplicitamente, oltre che nella convenzione ONU, in diversi documenti europei (nella Strategia europea sulla Disabilità 2010-2020, nel Consensus europeo sull'aiuto umanitario e nella risoluzione del Parlamento europeo del 2007 sui disastri naturali). Già lo scorso maggio, il Piano d'azione DGCS sulla disabilità era stato presentato a Bruxelles, dove aveva riscontrato un particolare interesse da parte di Germania e Spagna. Con l'handicap nei disastri naturali. La rilevanza del problema è dettata da diverse ragioni: il drammatico impatto dì tali eventi per le persone con disabilità che le rende estremamente vulnerabili, il crescente numero di situazioni di emergenza derivanti da conflitti e catastrofi naturali e, non ultimo, il fatto che l'Unione europea è il primo donatore al mondo per l'intervento umanitario, fornendo oltre la metà degli aiuti di emergenza. Le persone con disabilità in caso di catastrofi naturali o conflitti corrono i rischi maggiori, e secondo le statistiche presentano un tasso di mortalità da due a quattro volte superiore rispetto alle altre persone. Hanno grande difficoltà ad accedere agli aiuti, cibo, acqua, servizi, cure mediche, strutture di ricovero, piani di evacuazione. Inoltre possono perdere i propri ausili per la mobilità, subire la separazione dalle loro famiglie e da chi li assiste. Il vedemecum della Dgcs. Situazione particolarmente grave si registra per le popolazioni rifugiate e sfollate, tra cui si stimano circa 3,5 milioni di persone con disabilità. L'OMS prevede che entro il 2020 i conflitti armati saranno l'ottava causa di disabilità nel mondo. Nel corso del seminario saranno presentate alcune esperienze concrete, tra le quali quella di AIFO in Indonesia (in collaborazione con la Federazione Indonesiana delle persone con disabilità e cofinanziata dalla Cooperazione italiana) e in Liberia riguardante l'emergenza Ebola. Il relativo gruppo di lavoro della DGCS è impegnato nella redazione di un Vademecum su aiuto umanitario e disabilità, che oltre ad offrire un quadro generale sui principi umanitari volti alla protezione delle persone con disabilità, intende fornire elementi pratici per la formulazione e la gestione di programmi di emergenza in un'ottica inclusiva. Le altre aree di impegno. Oltre ai temi dell'educazione inclusiva e la protezione nelle situazioni di emergenza gli altri Gruppi di lavoro avviati per l'attuazione del Piano di azione riguardano: accessibilità e fruibilità degli ambienti, dei servizi e dei beni; mappatura e analisi dei dati delle iniziative della Cooperazione italiana finanziate a favore delle persone con disabilità nell'ultimo quinquennio; elaborazione di un documento sulla revisione delle categorie OCSE DAC per includere maggiormente la disabilità. Sono queste le diverse aree in cui si realizza l'impegno a tutto campo della Cooperazione italiana per promuovere i diritti delle persone con disabilità e che si contraddistingue per il carattere multidisciplinare e per l'approccio partecipativo, con un ampio coinvolgimento della società civile e del mondo accademico, delle istituzioni, delle imprese, degli enti locali e in particolar modo delle persone con disabilità. I finanziamenti alle Ong. Da segnalare infine i numerosi progetti di inclusione sociale e riabilitazione promossi da ONG che sono stati finanziati dalla DGCS negli ultimi due anni, oltre ad un'iniziativa di educazione allo sviluppo in Italia per il sostegno al Piano di Azione. Mentre programmi della Cooperazione Italiana per la promozione dei diritti delle persone con disabilità sono stati realizzati in Albania, Sierra Leone, Tunisia e Kosovo. Di recente approvazione una nuova iniziativa in Tunisia, per un importo di 1,2 milioni di euro che mira a sostenere il Ministero degli Affari Sociali nell'attuazione dei principi della Convenzione ONU, attraverso l'elaborazione del Piano d'Azione Nazionale sulla disabilità. Il progetto si concentrerà soprattutto su alcune zone disagiate del Paese. Prevede inoltre attività per lo sviluppo dei servizi sociali territoriali e azioni a sostegno delle associazioni che si occupano di assistenza domiciliare."
Gli alberi salveranno le città,"Una delle sfide più pressanti poste dall’ambiente urbano a livello globale è la qualità dell’aria . Nella maggior parte delle città, l’inquinante atmosferico più dannoso è il particolato, derivante da varie fonti e soprattutto dalla combustione di residui agricoli, legna da ardere e combustibili fossili. Il particolato fine (noto come PM2,5) può essere inalato in profondità nei polmoni e, secondo le stime, causa 3,2 milioni di decessi l’anno. Mortalità globale prevista legata al PM2,5 nel 2050 rispetto al 2010 Il numero di decessi ogni 10.000 persone aumenterà di circa il 50%, principalmente a causa di un aumento delle concentrazioni di PM2,5 nelle città in via di sviluppo. (Dati tratti da Lelieveld et al.) The Nature Conservancy ha condotto il primo studio globale sulle città, in collaborazione con il C40 Cities Climate Leadership Group. L’organizzazione ha raccolto informazioni geospaziali sulla copertura boschiva e agricola, sulla concentrazione dell’inquinante PM2,5 e sulla densità della popolazione di 245 città. La ricerca conferma che la piantumazione di alberi lungo le strade urbane e l’aumento della copertura arborea possono essere un modo conveniente per migliorare la qualità dell’aria diminuire il caldo urbano. Le ondate di calore sono infatti responsabili di circa 12.000 decessi ogni anno. Un investimento globale annuo di 100 milioni di dollari nella piantumazione di alberi è in grado di offrire città più fresche a 77 milioni di persone e riduzioni dell'inquinamento a più di 68 milioni di persone. Ritorno sugli investimenti della piantumazione di alberi per ridurre la temperatura ambiente nelle città a livello globale La piantumazione di alberi lungo le strade in alcuni quartieri non solo può essere un modo conveniente per rendere l’aria più sana, ma può anche offrire questi vantaggi a una parte significativa dei residenti urbani. La curva dell’investimento globale per gli alberi al fine di ridurre l’inquinamento da PM2,5 Inoltre, la piantumazione di alberi potrebbe ridurre il consumo di energia elettrica e aumentare l’assorbimento del carbonio. Si stima che lo scenario di massimo impatto relativo alla piantumazione di alberi lungo le strade ridurrebbe il consumo elettrico residenziale nelle 245 città oggetto di studio dallo 0,9 al 4,8% l’anno (da 9,3 a 48 miliardi di KWhr). In un simile scenario, l’assorbimento netto di carbonio aumenterebbe di 2,7-13 milioni di tonnellate di CO2."
Macron ha in mano l'Europa. E Renzi come risponde?,"OGNI giorno che passa aumentano le discussioni su Macron . Più che su Trump, più che su Putin e su Erdogan. E non parliamo di Angela Merkel e tanto meno di Renzi. Chi è Renzi? Il signor Nessuno. È Macron che detta legge. Piace e dispiace, non solo sui punti di vista ma perfino secondo i giorni e soprattutto i suoi punti di vista si alternano sui giornali e nei talk show televisivi. Ma perché? Vi ricordate De Gaulle? Era un ufficiale francese di scarso peso durante l'ultima guerra mondiale. Dopo la sconfitta di Dunkerque riparò in Inghilterra dove nessuno si occupò di lui, salvo qualche pari grado inglese. Poi ritornò in Francia. Guidava una divisione francese ed ottenne di rientrare a Parigi per primo: questione di effetto pubblicitario. Ma da allora crebbe in Europa di giorno in giorno e il gollismo diventò addirittura un partito che ispirò la storia di Francia e d'Europa anche dopo la sua morte. Macron è un gollista? Per certi versi no, ma per altri sì. Dopo dirò quella che può sembrare una bestemmia storica: il gollismo risale alla politica di Richelieu, di Mazzarino e del Re Sole, Luigi XIV. E Macron fa parte di quella tradizione che ha mezzo millennio di storia. Cerchiamo di capir bene: la Francia è la Francia e da mezzo millennio vuole identificarsi con l'Europa. Col mondo no, con l'Europa sì. Perciò stiamo molto attenti al nuovo presidente francese. Il problema attuale è l'Africa, anche per la Francia che ha sempre controllato la costiera mediterranea africana, da Tobruk a Ceuta. Naturalmente la costiera africana riguarda anche l'Italia e questo profila lo scontro in atto: Macron vuole trattenere i migranti nell'Africa dalla quale fuggono e cerca di mettere insieme Tripoli e Bengasi per un accordo negoziato a Parigi. L'Italia di Gentiloni e di Minniti vuole invece che l'Africa cresca in popolazione e in investimenti italiani, europei, americani, che rinsanguino i migranti fuggitivi, offrano loro lavoro e reddito determinando un movimento inverso rispetto a quello francese: non sono i rifugiati ad essere di nuovo chiusi nei paesi d'origine, ma piuttosto tecnici, capitalisti privati e pubblici internazionali a trasferirsi in Africa per pilotarne lo sviluppo economico e sociale. Qui si confrontano due governi: Francia e Italia, Macron e Gentiloni-Minniti. Al di là delle apparenze, delle strette di mano e dei reciproci ringraziamenti, la realtà è questa. Qui cade opportuna la domanda: qual è la presenza di Renzi in questa vicenda? È assente o presente? E la sua presenza è concreta oppure soltanto figurativa, una sorta di ""Paese dei campanelli"" che serve soltanto a far diventare cantati i talk show dei vari Mentana, Gruber e chiunque altro? *** Ho parlato recentemente con Renzi, non del tema libico-africano che era solo nello sfondo, ma dell'Italia e dell'Europa, o meglio di Renzi e dell'Europa nelle sue varie posture economiche, sociali, politiche. Ecco che cosa ne ho ricavato, detto in parole povere: Renzi sente Macron come l'avversario. Non è soltanto una valutazione politica, ma personale: Macron occupa la scena molto più di Renzi e questo per Matteo è intollerabile. Ecco perché ha deciso di aspettare la fine della legislatura prima di affrontare la competizione elettorale e tornare alla presidenza del Consiglio: deve avere una vasta forza politica per affrontare il rivale francese e deve essere una forza non solo vasta, ma coesa e qualificata, della quale lui sia la guida riconosciuta. Di centro-sinistra. Attenzione: prima viene la parola centro e poi sinistra. Se si scrive col trattino tra le due parole, quel ""centro"" acquista maggior peso; senza trattino è una compagine unificante che non dovrebbe consentire una sinistra dissidente, ma una classe dirigente unica, che esamina i progetti, ne discute liberamente, ma alla fine trova una soluzione condivisa e agisce di conseguenza. Ho più volte richiamato da questo punto di vista l'esperienza del Partito comunista italiano ai tempi degli anni Cinquanta dello scorso secolo, fino agli anni Ottanta. Il comitato centrale, insediato dal Congresso nazionale, era il gruppo storico che governava il partito. Spesso, anzi quasi sempre, le discussioni e le analisi erano diverse e contrastanti: Ingrao non la pensava mai come Amendola, Longo aveva un'altra visione rispetto a Berlinguer, Napolitano rispetto a Reichlin e così via; ma alla fine il gruppo dirigente trovava la soluzione e il partito si muoveva compatto, riunito da due elementi: l'ideologia marxista e la classe operaia. L'attuale classe dirigente del Pd, che ha credibilità, si compone di cattolici democratici e di sinistra marxiana, uniti insieme; non può dar vita ad una sinistra-sinistra ostile al partito e a sua volta frazionata in una decina di gruppetti che nel loro insieme non pervengono neppure al 10 per cento. Questa situazione va superata ed è a Renzi che spetta di imporlo. Deve avere una squadra di primaria scelta alla quale deve dimostrarsi sostanzialmente obbligato, superando vecchi ed aspri contrasti dei quali deve assumersi la responsabilità e il vivo desiderio di superarli. Se non si comporterà in questo modo il partito pronto alle nuove e assai difficili incombenze nazionali ed europee non ci sarà e se raggiungerà un 25 per cento, con numerosi contrasti interni, diventerà ancor più friabile. In quel caso si profilano alleanze spurie con la destra berlusconiana e il relativo fallimento di un Capo che guarda solo se stesso. Per far questo bisogna avere alle spalle mezzo millennio di storia politica nazionale. Noi non ce l'abbiamo. Quella culturale sì, anche più antica, ma non politica. Macron ha l'una e l'altra a sua disposizione e per questo è imbattibile. La classe politica che Renzi deve mobilitare l'ho indicata con alcuni scenari già due o tre volte indicati in precedenti miei interventi, perciò li condenso in tre nomi, uno più difficile dell'altro ma egualmente indispensabili: Enrico Letta, Romano Prodi, Walter Veltroni. A fianco a questi ce n'è una trentina d'altri nomi, a cominciare da Gentiloni e da gran parte del suo governo, Minniti in testa. Una squadra così, se Renzi la mobilita non per amor suo ma per costruire una politica riformatrice e attuarla, sarà un risultato determinante per l'Italia e per l'Europa. Diversamente torneremo a Enrico IV, Re di Francia e di Navarra e a suo nipote, il Re Sole, di cui saremo una pedina nello scacchiere dominato dai cavalli, dalle torri, dagli alfieri con il Re e la Regina. Partita chiusa, caro Matteo; una partita così è perduta in partenza. Viene in mente il film Borsalino: anche in quel caso sembrava vinta e invece fu decisamente perduta."
"""La battaglia contro il tumore, la nostra partita della vita""","Gentile direttore, Ho riflettuto più volte se scrivere o meno questa lettera perché su un argomento come quello della vita bisogna avere una certa maturità specie se si è genitori seppur giovani perché le parole scritte hanno un peso, vengono commentate e rischiano di essere fraintese. Sono un papà e un marito innamorato di una “donna e moglie speciale” una delle tante al quale viene purtroppo diagnosticato un “triplo n negativo al seno”. E così all’improvviso nel momento forse più bello della vita all’ombra dei quaranta anni con due bimbi piccoli e una adorata moglie, quando il connubio di forze fisiche, felicità trasmessa quotidianamente dai figli e intesa massima con il proprio partner in un secondo ti trovi in uno stato che non trovo le parole giuste per identificare (potrei iniziare con un misto di angoscia, paura, depressione ma mi creda trovo difficile identificare correttamente le parole - e’ un qualcosa che non si può spiegare e purtroppo lo capisce solo chi vive certi momenti). L'ARTICOLO - Il cancro è un dono? I lettori rispondono a Nadia Toffa Se volessi metaforizzare ci troviamo calcisticamente a dover giocare la partita decisiva per la salvezza contro una squadra più forte che lotta per i piani alti della classifica e li contano le motivazioni oltre alla tecnica che nel nostro caso sono le terapie.... anche se alcune volte non sono sufficienti. Non so il risultato di questa partita, la paura e’ tanta, il cuore batte forte e le lacrime sono incessanti perché in gioco non c’è solo la vita della mamma dei miei figli, c’è il futuro è la speranza di una vita normale di tutta la mia famiglia. E allora io non entro nel merito se il cancro e’ o meno un dono o una opportunità, penso invece che il dono è quello di vivere accanto a delle persone che di fronte a un dolore non solo fisico cercano di trasmetterti la loro voglia di andare avanti nonostante tutto e di vivente normalmente in un contesto il più delle volte anormale. Tutti dovremmo interrogarci non se sono corrette o sbagliate le affermazioni di Nadia ma piuttosto come ringraziare tutte queste persone che con semplici gesti ci insegnano cosa è la vita e come viverla al meglio. La mia lettera vuole essere un inno alle donne e agli uomini che ogni giorno con una dignità e una caparbietà incredibile lottano e non si arrendono. LEGGI Una mamma scrive a Repubblica: ""Ai miei figli malati offro il dono della vita qui e ora"" Ecco perché bisogna solo dire grazie a Mariangela, a Nadia e alle tante persone che si sottopongono a delle cure non sapendo il loro futuro e che quotidianamente ci dimostrano come è bella la vita e che indipendentemente se sarà lunga o corta deve essere vissuta al massimo godendosi ogni momento, ogni secondo. LEGGI Mio figlio Lorenzo guerriero dal cuore gentile morto a 21 anni di tumore Alcune volte poi l’arbitro fischiera’ la fine e la tecnica e le motivazioni non saranno bastate a evitare la “retrocessione” ma restera’ sempre nel cuore e negli occhi lo spirito di chi non si è arreso !!! Mario"
"""Mai più addormentarsi al volante"", da Bergamo un'idea per la guida sicura","Un semplice filo di rame riciclato cucito su un coprivolante e collegato ad una centralina. In fondo le idee semplici possono essere utili e scalabili. Ed è questa l'ambizione di un'idea nata tra i banchi di scuola e che sta appassionando il mondo dell'elettronica e dell'automobile. Così sei studenti dell'Istituto Cesare Pesenti di Bergamo oggi ventenni hanno puntato sulla sicurezza stradale creando a scuola uno strumento elettronico semplice e utile. E i sei hanno creduto a tal punto nella loro idea da aver deciso di brevettarla. Mirko Tribbia, Erik Monti, Mattia Giuliani, Michael Fratus, Andrea Amalfa, Davide Zanelli l'hanno chiamato Helios. Si tratta di un dispositivo che aiuta a diminuire gli incidenti stradali causati dai colpi di sonno. Si applica al volante dell'automezzo ed emette un suono acustico nel momento in cui le mani allentano la presa del volante per un tempo prolungato. C'è di più. Un'ulteriore segnalazione acustica e visiva invita l'automobilista ad effettuare una sosta nei viaggi di lunga percorrenza. Perciò più sicuri sulle strade grazie all'emissione di questi impulsi. ""Il colpo di genio è stato nel creare un sensore di pressione proprio da due fili di rame. Perché se ti addormenti in macchina la prima cosa che fai è allentare la pressione sul volante della macchina. Ecco, noi con questo sensore registriamo questa variazione"", precisa Mirko, oggi ventenne e diplomato come tecnico delle industrie elettroniche. E' lui il team leader che presenterà il progetto mercoledì 1^ aprile nella prima puntata di Next - The Innovation Game . ""La parte più bella della mia carriera scolastica l'ho vissuta proprio investendo tempo con i miei compagni in questo progetto"", precisa Mirko, che ha sempre amato l'elettronica. ""Aver avuto l'opportunità di applicare l'elettronica in un progetto concreto mi riempie di soddisfazione e ringrazio la squadra per avermi dato fiducia e per avermi preparato ad affrontare tutte le gare nel miglior modo possibile"". Next Junior Club: Il volante contro i colpi di sonno alla guida. Già, le gare. Perché Helios ha già scalato l'attenzione di esperti del settore, andando ben oltre i confini della scuola bergamasca. In poco tempo è riuscito ad aggiudicarsi il primo premio Skills for the future vinto in Lettonia nell'aprile 2013 e il premio come miglior innovazione tecnologica di Junior Achievement a Palermo nell'aprile 2013. ""Queste vittorie hanno dato molta carica alla squadra e ci ha permesso di affrontare le altre gare con la determinazione di mostrare agli altri che il nostro progetto vale"". L'elettronica non è la sola grande passione di Mirko. ""Ho molti hobby che mi permettono anche di guadagnare in questo periodo di crisi. Amo il mondo del calcio e sono un arbitro ufficiale FIGC e questa esperienza mi sta aiutando molto a crescere. E poi sono nato in mezzo alla natura. Quindi mi dedico al giardinaggio"", racconta Mirko. Che, come il resto della squadra, è costantemente connesso. ""Tutto il team va online e Internet per noi è una fonte preziosa di informazioni"". Mirko, quali sono gli elementi di innovazione di questo prototipo? La sua rapidità di istallazione e le sue semplici funzioni ne favoriscono l'uso e lo rendono efficace. Helios è costituito da un robusto contenitore di piccole dimensioni e di impatto accattivante, con una centralina collegata ad un sistema di sensori, da applicare al volante dell'automezzo mediante la calzatura del copri volante sul quale è montato. Qual è l'ambizione di questo progetto? Con questo dispositivo vorremmo migliorare le condizioni di vita e di lavoro alle persone. Partiamo dal nome: perché Helios? Ci rifacciamo alla tradizione classica ellenica con questo richiamo al sole. In fondo il dispositivo ha la capacità di svegliare bruscamente chi si lascia sopraffare per un istante dalla perdita di vigile attenzione. Vi siete dedicati ad un oggetto socialmente utile. Perché? Abbiamo l'ambizione e la speranza di contribuire alla diminuzione degli incidenti stradali. Oltre alla consapevolezza di continuare ad operare nella tradizione della nostra scuola, orientata all'attenzione dei bisogni anche inespressi del prossimo. Pensate di avere le carte in regole per vincere e andare in Silicon Valley? Cominciamo a passare la prima sfida e poi vedremo. Non siamo mai stati in America, se dovessimo vincere e quindi visitare la Silicon Valley saremmo felicissimi. Cos'è per te l'innovazione? Sviluppare congegni che possano salvaguardare e migliorare lo stile di vita delle persone. Ecco, questo è per me il miglior futuro possibile."
"Israele, Ong: ""Bando per 450 nuove case in Cisgiordania"". Tel Aviv: ""Non è vero""","TEL AVIV - Le condanne prima dell'Onu, poi dell'Unione europea e, ultima, quella della Convenzione di Ginevra non fermano Israele che continua a pubblicare bandi per la costruzione di nuovi insediamenti in Cisgiordania. Dopo la costrizione di 200 nuove case a Gerusalemme est ( che i palestinesi considerano parte della Cisgiordania) disposta lo scorso novembre, oggi è arrivata la notizia, diffusa dalla Ong ""Peace Now"", secondo la quale il governo israeliano avrebbe riproposto annunci di appalto per la costruzione di 450 case nelle Colonie in Cisgiordania. A confermare la notizia anche un tweet della Ong ""Terrestrial Jerusalem"". Il governo ha tuttavia negato sottolineando che si tratta del ""mero rinnovamento automatico del procedimento"" per l'edificazione di case ""autorizzate da un anno, note a tutte le parti"". Anche se il portavoce di Netanyahu, Mark Regev, ha dichiarato di non essere al corrente di questa informazione e ha messo in dubbio la serietà della Ong ""Peace Now"" New W Bank tenders: 112 units in Adam, 156 in Elkana' 78 in Alfei Menashe, 84 in Kiryat Arba. None in muncipal East Jerusalem - yet. — Daniel Seidemann (@DanielSeidemann) 30 Gennaio 2015 Secondo ""Peace Now"" la metà di questi nuovi edifici sarebbero oltre la Barriera di separazione costruita da Israele per delimitare il confine. Gli appalti riguardano gli insediamenti cisgiordani di Kiryat Araba (102 alloggi), Adam (114), Elkana (156), Alfei Menashe (78). Includono anche Maaleh Adumim ed Emmanuel, dove saranno costruiti un albergo ed uffici vari. Separatamente, aggiunge Peace Now, nel rione ebraico di Ghilo (Gerusalemme est) sono inoltre in fase iniziale di progettazione altri 93 alloggi. Durissima la reazione dell'Olp: ""Quello che gli israeliani annunciano fa parte di una guerra più ampia...Contro il popolo palestinese - ha affermato Wassel Abu Yusef, responsabile dell'Organizzazione per la liberazione della Palestina - questo è un crimine di guerra che dovrebbe portare la questione insediamenti dinanzi alla corte penale internazionale"". Yusef ha anche chiesto la Corte penale internazionale, alla quale dal 31 dicembre aderisce anche la Palestina , apra un'inchiesta ""per crimini di guerra"" contro Israele sulla questione delle colonie. E' probabile, come sostiene la stessa Ong, che l'annuncio sia una mossa da inquadrare nell'ambito della campagna elettorale in corso nel Paese ebreo, dove si voterà il 17 marzo. Se venisse confermato ufficialmente il lancio di questa gara d'appalto per estendere gli insediamenti sul territorio palestinese occupato nel 1967, si tratterebbe del primo caso nel 2015."
"Terremoto, Procura sequestra edifici crollati: ""Cerchiamo documenti sotto le macerie""","ROMA - Giorni di polemiche e domande. Si cerca di capire perché edifici ristrutturati di recente siano crollati come cartapesta e, fra gli altri, la procura di Rieti ha disposto il sequestro dell'edificio della scuola Romolo Capranica di Amatrice. È il procuratore capo di Rieti, Giuseppe Saieva, che sta disponendo numerosi sequestri di edifici pubblici anche ad Accumoli e in tutto il cratere del sisma. L'obiettivo è preservare il più possibile lo stato dei luoghi in attesa degli ulteriori accertamenti che saranno disposti nelle prossime ore.  Un atto che va di pari passo con il censimento che carabinieri, polizia, vigili del fuoco, guardia di finanza e genio civile stanno elaborando per realizzare una mappatura di tutto il tessuto urbano così come si presenta in questo momento. La scuola Romolo Capranica, ristrutturata nel 2012  ""Abbiamo chiesto alla nostra polizia giudiziaria di rimuovere con cautela le macerie degli edifici colpiti dal sisma e di assicurarci tutta la documentazione utile per svolgere i necessari accertamenti"", ha detto Saieva. La precedenza ""viene data agli edifici pubblici, 'in primis' quelli del Comune dove sono raccolte le carte che raccontano la 'storia' di questi edifici"". ""Cerchiamo le carte - ha ripetuto il magistrato - vogliamo soltanto quelle per il momento"". Nel'ambito dell'inchiesta, i magistrati sin dalle prossime ore potrebbero iniziare a sentire tecnici comunali e amministratori, in primis i sindaci di Accumoli e di Amatrice. La procura ha delegato ai nuclei di polizia giudiziaria di carabinieri, corpo forestale e guardia di finanza l'esecuzione dei sequestri degli edifici lesionati, come nel caso della scuola 'Romolo Capranica' di Amatrice.  In campo nelle indagini c'è anche l'Anac, l'autorità anti-corruzione guidata da Raffaele Cantone. L'Anac ha chiesto alla guardia di Finanza di acquisire la documentazione relativa alle gare per i lavori di ristrutturazione della scuola e in particolare di svolgere accertamenti sugli affidamenti degli appalti. Terremoto, Amatrice: don Savino e l'icona della Madonna recuperata nella chiesa crollata. Ancora scosse . Da ieri sera ce ne sono state altre due con magnitudo superiore ai 3 e la Rete Sismica Nazionale dell'Ingv ha localizzato complessivamente 2553 eventi: 129 i terremoti di magnitudo compresa tra 3.0 e 4.0, 12 quelli localizzati di magnitudo compresa tra 4.0 e 5.0 ed uno di magnitudo maggiore di 5.0, il 24 agosto alle ore 04:33 nella zona di Norcia, in provincia di Perugia. Protezione civile: 292 il numero delle vittime e non c'è dato ufficiale dei dispersi . Le vittime accertate dalla Protezione civile sono 292, delle quali 231 ad Amatrice, 11 ad Accumoli e 50 ad Arquata. Gli assistiti nelle tende sono circa 2900, mentre sui dispersi la Protezione civile non ha cifre ufficiali ma solo ad Amatrice si parla di una decina di persone. Gli sfollati assistiti sono 3554 . Sono 3554 le persone ospitate nei campi e nelle strutture allestite dopo il terremoto. Lo rende noto la Protezione Civile. 999 persone trovano alloggio in quelle messe a disposizione nel Lazio, in 1351 trovano posto nelle Marche, 1072 persone trovano alloggio nelle aree e strutture predisposte in Umbria e un centinaio di persone risultano alloggiate in aree dell' Abruzzo. ""La disponibilita' complessiva e' di oltre 5871 posti, ai quali si aggiunge la possibilita' di predisporre ulteriori moduli secondo necessita'"", spiega la Protezione Civile. I NOMI DELLE VITTIME (ELENCO PROVVISORIO) E intanto si sono già svolti a Roma, nella chiesa di San Giovanni Crisostomo, i funerali del maresciallo dei carabinieri in servizio all'Aquila, Giampaolo Pace, morto sotto le macerie ad Accumoli e a Forlì quelli di Cesare Marri e Bruna Müller, 75 e 70 anni, la coppia forlivese deceduta ad Amatrice. Da tempo residenti a Forlì, i coniugi Marri, erano proprietari nel comune laziale - di cui era originario l'uomo - dell'abitazione di famiglia dove erano soliti trascorrere le vacanze. In centinaia hanno partecipato alle esequie Terremoto, a Roma i funerali del maresciallo Pace morto ad Accumoli. La ricostruzione, tra polemica politica e nomine. La Lega è ""pronta a collaborare con governo e maggioranza per affrontare insieme l'emergenza post terremoto"". Ma Matteo Salvini appoggia le critiche di M5s e propone il nome del prefetto Francesco Paolo Tronca quale commissario per la ricostruzione, al posto di Vasco Errani, che si è già occupato della ricostruzione dei territori emiliani colpiti dal sisma. Iniziati i lavori della nuova scuola di Amatrice. ""Sono iniziati questa mattina i lavori per la nuova scuola di Amatrice. La struttura si trova a Villa San Cipriano, una piccola frazione qui vicino"". Lo ha detto IL sindaco di Amatrice Sergio Pirozzi assicurando che la nuova struttura dovrebbe essere in grado di ospitare tutti gli alunni. Lo scandalo dei fondi antisisma deviati. Due terremoti, quello dell'Umbria nel 1997 e quello dell'Aquila nel 2009, hanno fatto piovere sul territorio della provincia di Rieti 84 milioni di euro di fondi per la ricostruzione. Negli anni se ne sono aggiunti altri. Parte di quel denaro non è stato ancora speso, o è stato speso male o, ancora, non è stato utilizzato per rendere gli edifici sicuri e i soldi sono stati dirottati su altro. Le rovine di Amatrice e Accumoli lo testimoniano. Con ""sms solidale"" 45500 raccolti finora oltre 9,7 milioni . Attraverso il numero solidale 45500 sono stati finora raccolti 9.755.718,00 Euro. E' l'ultimo bilancio reso noto dal dipartimento della protezione civile dell'sms solidale attivato subito dopo il sisma che ha colpito il Centro Italia."
"L'Abruzzo chiama, gli abruzzesi rispondono: il video sulla terra dei tre parchi conquista la rete","ROMA. ""La cosa più bella è stata vedere tanti professionisti diversi mettersi insieme, oltre qualsiasi steccato, per fare un regalo alla propria terra. Un atto d'amore. E' sembrato quasi un ""risveglio""..."". A parlare è il regista e attore pescarese Walter Nanni, promotore e protagonista, insieme ad altri corregionali, di una vera e propria ""call to action"" a favore dell'Abruzzo che ha coinvolto in un unico video 60 professionisti del mondo dello spettacolo fra autori, registi, videomaker, tecnici, produttori e attori. Tutti accomunati dal fatto di essere nati nella splendida regione dell'Italia centrale. Un momento della conferenza stampa di lancio del video  Tutti pazzi per l'Abruzzo. Al corto hanno partecipato volti noti di cinema e tv come Gabriele Cirilli, Rocco Siffredi, Alessia Fabiani, registi e sceneggiatori pluripremiati come Roberto Zazzara, Pierluigi Di Lallo, Stefano Chiantini, Gisella Orsini e Gabriele Nardis, il doppiatore Roberto Pedicini (voce di Kevin Spacey) e l'attore Alessandro Haber. Il video in pochi giorni ha fatto il giro del web, raccogliendo oltre 300mila visualizzazioni. La ""febbre abruzzese"" ha colpito in particolare gli inglesi, che hanno dedicato al progetto un ampio articolo sul prestigioso Independent , tra i cinque più letti nel mese di marzo, con oltre 25 mila condivisioni. Un successo inarrestabile che molto probabilmente, a breve, verrà trasformato in film. Uno spot per l'Abruzzo: la bellezza dei luoghi per rilanciare una regione. Ognuno deve ""spalare un po' di neve"" . Uniti dietro un'unica macchina da presa, volti di cinema e tv hanno dato vita a un progetto unico nel suo genere - ""Uno Spot per l'Abruzzo"" , questo il nome del video di lancio - con l'obiettivo di raccontare, attraverso la bellezza, una terra ferita dall'emergenza neve e dal terremoto. ""E' iniziato tutto dopo aver visto le immagini dei soccorritori spalare. Credo - continua Nanni - che ognuno di noi debba ""spalare un po' di neve"", ognuno con la propria pala: noi abbiamo la macchina da presa"". Le tragedie che negli ultimi anni hanno colpito l'Abruzzo hanno mostrato un territorio sacrificato e sofferente, destando sì sentimenti di rabbia per le responsabilità delle istituzioni ma anche un fortissimo desiderio di rivalsa: ""Ho capito che era arrivato il momento di attivare tutte le risorse possibili per restituire qualcosa alla nostra terra, e così ho lanciato l'idea sul mio profilo Facebook. La risposta dei colleghi è stata sorprendente"". Lupo italiano. Foto di Paolo Forconi.  Un progetto realizzato grazie al crowdfunding . L'intero progetto è realizzato attraverso il crowdfunding in totale trasparenza, grazie alle donazioni dei cittadini abruzzesi. Gli artisti e i professionisti che hanno partecipato hanno lavorato insieme mettendo a disposizione degli altri tempo e professionalità. I fondi raccolti serviranno anche per l'acquisto di spazi pubblicitari per la proiezione dello spot in tutta Italia. ""Hanno risposto in tantissimi e il tutto piano piano ha preso forma, incontro dopo incontro, idea dopo idea. Ci siamo guardati ed eravamo una troupe grandissima, composta da nomi rappresentativi della produzione cinematografica abruzzese. Questo è davvero un grande risultato"". Un video che diventerà un film. Soggetto e sceneggiatura del video - destinato alla tv nazionale e locale - sono stati curati da una squadra di scrittura composta da professionisti del settore (ovviamente abruzzesi!), tutti impegnati in realtà nazionali di alto livello; anche le fasi successive, di riprese e montaggio, sono state curate da tecnici regionali. Agli attori e alle professionalità che hanno aderito al progetto è stato chiesto di realizzare un mini spot libero sul tema della regione, prendendo cioè spunto dal suo paesaggio, dalla sua arte, dalla sua cultura, dalla sua cucina. ""Tutte le sfaccettature sono state raccontate attraverso gli occhi dei singoli autori. Siamo solo all'inizio di un'avventura. Che probabilmente, alla fine, diventerà un film"", conclude Nanni."
"Usa, Kavanaugh giura: ""Sarò giudice corretto e imparziale""","WASHINGTON - La vittoria di Donald Trump è finalmente ufficiale: Brett Kavanaugh , il giudice ultraconservatore voluto dal presidente alla Corte suprema degli Stati Uniti e confermato dal Senato nei giorni scorsi ha prestato il giuramento ed è ora, a tutti gli effetti, un membro della più alta corte statunitense.  La cerimonia è stata aperta dal discorso del presidente, che prima ha accusato i democratici di aver alimentato una ""campagna di distruzione personale"" nei confronti del giudice, poi si è scusato ""in nome della nazione"" con Kavanaugh e con la sua famiglia ""per le terribili sofferenze che siete stati costretti a patire"". Nonostante la testimonianza davanti alla Commissione giustizia del Senato di Christine Blasey Ford , la prima delle tre donne ad accusare Kavanaugh di molestie sessuali, Trump ha giudicato le accuse ""totalmente inventate e fabbricate a tavolino: una vera disgrazia. Kavanaugh è stato provato innocente"". rep Commento Kavanaugh, vittoria di Trump: ma ora sarà guerra sui diritti Poi è stato il turno di Kavanaugh, che ha assicurato di voler svolgere il proprio lavoro con diligenza e correttezza e ha definito l'Alta corte ""un'istituzione non politica né di parte"". Tornando sulle lunghe vicissitudini che ne hanno contrassegnato la conferma, il giudice ha dichiarato: ""il processo di conferma al Senato è stato duro ed emozionante, ma ora è finito, e il mio obiettivo è essere il miglior giudice possibile"".  Fatto il giuramento per Kavanaugh è già tempo di mettersi a lavoro. Nella mattinata americana, infatti, siederà per la prima volta con i suoi otto colleghi della Suprema corte per assistere ad un'audizione di due ore. Intanto, Politico riporta che il vice presidente di Facebook per la public policy, Joel Kaplan, ha organizzato la festa con cui Kavanaugh ha festeggiato la sua conferma. I due, amici da tempo, hanno lavorato insieme alla Casa Bianca per George W. Bush. Il social network, dato il malcontento manifestato dai suoi lavoratori, ha dovuto sottolineare che non può controllare il tempo libero dei propri dipendenti."
Il Califfo e il fulmine di Zeus sul popolo sovrano,"SOLTANTO l'Is, il Daesh, il Califfato o comunque vogliate chiamarlo non difendono la democrazia ma un Dio proprio, un proprio Allah che fa giustizia di tutti gli altri Dei, ovunque siano e comunque si chiamino. In realtà il vero Dio per il Califfato è il Califfato medesimo, depositario di tutto il bene e nemico senza quartiere di tutto il male. Il terrorismo è l'arma del Califfato per sterminare il male. Ricordate gli dei olimpici? Zeus aveva il fulmine, Nettuno le tempeste del mare, Vulcano il fuoco e Ade i tartassati degli Inferi. Il Califfato prosegue questa tradizione e il terrorismo ricorda il fulmine di Zeus e gli Inferi di Ade. In tutti gli altri Paesi, specie quelli del Medio Oriente e della civiltà occidentale, la democrazia è la parola ricorrente sia pure in diversi significati che variano col variare della storia e delle diverse religioni. Noi in America, in Europa e in Italia ci siamo spesso dichiarati tali salvo nei frequenti casi di potere assoluto. In quella situazione però il potere assoluto e accentrato nella mani di una sola persona e del ristrettissimo gruppo dei suoi consiglieri, si diceva venisse usato per il bene del popolo. Ma quale popolo? Quello governato e sottomesso alla sovranità del Capo, che fosse Re o Papa o duca o marchese o cardinale o vescovo. La democrazia era assente nella pratica, ma presente nel ricordo è la speranza di un futuro migliore costantemente perseguito e auspicato. Ma anche la democrazia presupponeva un potere affidato al popolo. A quel popolo che governava quel territorio, lo difendeva e spesso pensava di estenderne i confini aggredendo altri popoli. In che modo? Non certo con pacifica predicazione ma con la guerra, difensiva o offensiva. La storia di tutto il mondo è caratterizzata da questi valori, anche se chiamarli tali è alquanto abusivo. Valori? Ideali? Oppure, più realisticamente, finalità. Obiettivi, speranze futuribili? Ho scritto di queste cose in alcuni miei libri ma in particolare in quello intitolato ""L'uomo che non credeva in Dio"" e un altro dal titolo ""L'amore, la sfida, il destino"", ma non è stata materia dei miei servizi giornalistici. Credo che ora sia il momento di farlo per rendere più comprensibile ciò che accade tutti i giorni e in tutti i Paesi del mondo, ""croce e delizia al cor"", ma molto più croce che delizia e non soltanto al cor ma anche al corpo e dunque alla vita. *** La democrazia è il potere affidato al popolo. Ma qual è il popolo sovrano? Come si configura socialmente? Un tempo, poco più di cent'anni fa, in quasi tutti i paesi era limitato ai maschi ed anche al censo. I maschi poveri erano esenti dalle imposte e quindi dal voto. Sudditi, non sovrani. Ma la rivoluzione inglese guidata da Cromwell e quella francese del 1789 modificarono la visione del popolo sovrano. In Inghilterra e in Francia più rapidamente che altrove. L'Italia fu l'ultima ad allinearsi alla modernità nel voto tra la fine del XIX e l'inizio del XX secolo. Quando, almeno in teoria, i popoli erano ovunque sovrani. Questa sovranità si manifesta con tre valori (questa volta bisogna chiamarli tali): la libertà, l'eguaglianza, la fratellanza. La loro bandiera fu il tricolore francese, acquisito in Italia circa un secolo dopo e cioè nel 1861 quando Cavour proclamò il Regno d'Italia. Dunque popolo sovrano, tutti coloro che la legge autorizzava a votare e questo avviene sia pure con diverse modalità in tutti i Paesi della civiltà occidentale e in quelli che il colonialismo rese o tentò di rendere simili ai nostri. Accade però che molti cittadini elettori non abbiano voglia di esercitare quel loro diritto e se ne astengono. Fisiologicamente il 20 per cento degli elettori non esercita il suo diritto, ma in molti Paesi la quota degli astenuti è cresciuta, ormai si aggira intorno al 30 e in certo casi al 40 per cento con punte estreme che arrivano addirittura al 50 per cento. In questi casi la sovranità è in mano ad un popolo ampiamente falcidiato, composto a sua volta da due categorie assai diverse tra loro: una consapevole dei suoi diritti e degli interessi generali che lo Stato democratico deve rappresentare; l'altra di persone che perseguono l'interesse proprio e dei loro capi locali e qui emergono anche fenomeni di corruzione che inquinano i risultati elettorali. Infine c'è un fenomeno che spesso accade e cioè il fascino di un Capo, il suo carisma che si impone a masse di elettori. Di questo fenomeno ho parlato qualche settimana fa citando un brano estremamente significativo di Paul Valéry sulla dittatura. Lo ricordo perché è un fenomeno ormai abbastanza diffuso, che mina dall'interno la democrazia, il popolo sovrano e i valori generali dei quali uno Stato democratico dovrebbe essere depositario. Personalmente non credo molto al popolo sovrano. Credo piuttosto ad una classe dirigente che guida l'economia, le banche, la cultura, la scienza e naturalmente la politica. Questa classe dirigente ha come base di sostegno il popolo sovrano; base di sostegno, non più di questo, ma una base di sostegno è comunque fondamentale; se la base cede, l'intera classe dirigente precipita nella crisi e nella sconfitta. Quanto alla politica, da che mondo è mondo essa si compone di un'oligarchia con al vertice un Capo il quale è l'espressione dell'oligarchia. Aristotele, che metteva la politica in cima a tutto, l'affidava ad un'oligarchia e così è sempre stato. Se manca l'oligarchia c'è un sovrano assoluto, con la soppressione della libertà. Infine la libertà ha bisogno dell'eguaglianza la quale a sua volta ha bisogno della libertà e tutte e due si uniscono in nome della fratellanza che personalmente vedo così come papa Francesco vede lo Spirito Santo nel suo rapporto con Dio padre e il figlio Cristo. Perdonerete questa citazione un po' ardita, ma è per dire che la fratellanza trasforma in umanesimo la libertà e l'eguaglianza. Bisogna amare il popolo e operare per il suo bene, scegliere la pace e non la guerra, l'amore e non il potere. Stiamo attraversando un periodo amarissimo; il Califfato l'avevamo ormai imparato a conoscere, ma il sultanato turco è l'ultimo dei disastri che l'area balcanica e mediterranea sta attraversando. Ci vorrà molta forza d'animo e molta speranza di futuro per attraversare l'Inferno che c'è caduto addosso. Ed ora un poscritto dedicato a Matteo Renzi. Ho saputo da una fonte molto attendibile che non posso citare per ragioni di deontologia professionale, che Renzi ha deciso di metter mano alla riforma elettorale in modo drastico e prima del referendum costituzionale. Quindi entro qualche settimana. Sarebbe un passo decisivo e positivo per la democrazia italiana. Mi auguro che la mia fonte colga il vero e lo auguro al nostro Paese."
Il baratto del Cavaliere per il Nazareno 4.0,"Scampato alla gogna fotografica escogitata dal presidente del Consiglio per rappresentare l'""accozzaglia del No"" , Berlusconi azzarda l'ultimo salto mortale. Rivendicare il No del suo partito a una riforma costituzionale che porta anche la sua firma, e giustificare il Sì delle sue aziende perché Mediaset sarebbe esposta a ""ritorsioni "". Un'equazione impossibile, anche per un bugiardo seriale come lui. Lo scenario post-referendario, qualunque sia l'esito del voto, ci consegna invece un'altra, doppia verità. Le tv del Cavaliere potrebbero ricevere un bel regalo. E Renzi-Berlusconi (populisti ""miti"" costretti a combattere insieme contro i populisti ""guerrieri"" Grillo- Salvini) potrebbero essere condannati a rinnovare il vecchio patto. Un Nazareno 4.0. Cosa vota, infatti, Berlusconi? Vale la risposta di Churchill sull'Urss: il Cavaliere è un indovinello, avvolto da un mistero all'interno di un enigma. Il suo ""No deciso e responsabile"" al referendum poggia su un groviglio di contraddizioni, impossibili da far capire agli italiani. Prima contraddizione: la riforma della Costituzione , che oggi definisce ""un vulnus alla democrazia "", è una copia impallidita di quella che lui stesso impose al Parlamento nel 2005 e fece votare agli italiani nel 2006. La sua era ancora più ""invasiva"": riscriveva 53 articoli della Carta, attribuiva al premier il potere di sciogliere le Camere e sfiduciare i ministri. Definire la riforma di allora ""un capolavoro"" e quella di oggi ""un atto di regime"", è un pauroso testacoda. Seconda contraddizione: la legge costituzionale sulla quale voteremo ha due padri. Renzi e Berlusconi la scrissero insieme, in otto incontri che nel 2014 cementarono il Patto del Nazareno. Il 18 gennaio, nella sede Pd, ci fu ""profonda sintonia"" sulla ""revisione del Titolo V, l'eliminazione dei rimborsi ai gruppi consiliari regionali, la trasformazione del Senato in Camera delle autonomie senza elezione diretta e la riforma della legge elettorale"". Il 14 aprile, a Palazzo Chigi, convennero il via libera al testo ""in Parlamento entro il 25 maggio"". Sempre a Palazzo Chigi, se lo confermarono il 3 luglio (""abbiamo sistemato anche l'Italicum"") e poi il 6 agosto (""Ormai ci siamo...""). Due giorni dopo la riforma passava in prima lettura al Senato, con i voti del Pd e di Forza Italia. Il capogruppo Romani concionava: ""Questa riforma, che ci fa uscire dalle paludi ottocentesche, porta due firme: Renzi e Berlusconi "". Dopo l'ultimo vertice, il 12 novembre 2014, il Cavaliere ribadiva: ""L'impianto è più solido che mai, concluderemo i lavori sulla riforma costituzionale entro gennaio 2015"". E proprio a dicembre, a Palazzo Grazioli, me lo confermava personalmente, mostrandomi l'album delle sue foto con i capitribù libici: ""Il Patto del Nazareno è d'acciaio: votiamo le riforme ed eleggiamo insieme il presidente della Repubblica, che per noi è Giuliano Amato..."". La Storia, con Mattarella al Quirinale il 31 gennaio 2015, ha poi preso un'altra piega. Da allora, nelle successive cinque letture parlamentari della riforma, Forza Italia ha votato sempre contro. Ma il testo non è più cambiato nei fondamentali. Con che faccia il Cavaliere chiede adesso agli italiani di bocciarlo, dopo che lo ha sottoscritto e salutato come ""una svolta storica"", resta uno dei più straordinari cortocircuiti logici della sua avventura politica. Terza contraddizione: la ""pessima riforma"" renziana non piace più a Berlusconi, ma piace ancora molto ai suoi ""dipendenti"". Fedele Confalonieri lo ripete da mesi: ""Fa figo dire che si vota No, ma a noi conviene il Sì"". Berlusconi, sui rituali divani bianchi di Vespa, rende palese questo dissenso nel suo partito-azienda. ""Le mie aziende hanno paura della ritorsione di chi ha il potere"". Sparata colossale, tanto che il giorno dopo a Matrixse la rimangia. Ma la toppa è peggiore del buco. E non copre l'evidenza. Il bastone di Forza Italia picchia Renzi, il day- time di Canale 5 lo blandisce (come conferma la Domenica Live celebrata ieri). Tra Renato Brunetta e Barbara D'Urso è facile capire chi ha più presa sul ""pubblico"". Cosa vuole, dunque, Berlusconi? Alessandra Ghisleri, sondaggista di fiducia, sostiene che il Cavaliere va alle urne del 4 dicembre nella condizione che gli anglo-sassoni chiamano win- win. Comunque vada, lui vince. Se passa il Sì, l'opposizione light che ha esercitato sarà la base per depotenziare Salvini e per provare a rifondare per le prossime elezioni il famoso ""centrodestra moderato"" (anche in prima persona, se la Corte di Strasburgo lo riabilita). Se invece passa il No, chiunque sia a Palazzo Chigi (Renzi che non si dimette, Renzi che si dimette e ha un reincarico, un altro premier che lo sostituisce per guidare un governo tecnico ) avrà bisogno di accomodarsi al tavolo con lui, unico ""oppositore"" pronto a offrire il suo 15%. E a trattare. Sulla legge di bilancio (da mettere in sicurezza). Sulla legge elettorale (che ora il Cavaliere vuole proporzionale con sbarramento al 5%). Sulla nuova Costituzione (dove vuole inserire un tetto alla pressione fiscale, un taglio a quota 450 dei parlamentari, il vincolo di mandato e l'elezione diretta del Capo dello Stato). Ecco il ""sogno"" berlusconiano (per molti ancora un incubo). Le ""larghe intese"" all'italiana. Il fatto è che stavolta, con un Grillo indisponibile a tutto, l'audace colpo gli può riuscire. Renzi lo sa bene. Gli indizi non mancano. A beneficio di telecamere, il premier agita come uno spettro il ""governo tecnico"" con Forza Italia. Ma intanto, dietro le quinte, proprio sul fronte televisivo si delinea uno scambio. A giorni il Consiglio dei ministri varerà il contratto di servizio della Rai. Dentro c'è una nuova norma che, se confermata, farà molto discutere. Il tetto di affollamento pubblicitario del servizio pubblico non sarà più calcolato sul complesso dell'offerta Rai, ma applicato ""rete per rete"". In soldoni, questo significa che Raiuno dovrà ridurre la sua fetta della torta pubblicitaria di 80/100 milioni l'anno. Questa quota, a quel punto, si renderà ""disponibile"" per il mercato. E il ""mercato"" significa Mediaset, che secondo i calcoli degli esperti potrebbe aumentare così i suoi ricavi di almeno 60 milioni l'anno. Nulla è stato ancora messo nero su bianco. Ma nei dintorni di Palazzo Chigi ci si sta ragionando. Anche questo fa da sfondo alle ipotesi sul prossimo Nazareno 4.0. Le chiamano ""ritorsioni"". Nascondono le spartizioni."
"Burkina Faso, arrestati premier e presidente. Ministri ostaggio dei militari","OUAGADUGU - Il presidente del Burkina Faso Michel Kafando e il primo ministro Isaac Zida sono stati portati da membri della guardia presidenziale in un campo militare nella capitale Ouagadugú dove sono detenuti. I ministri del governo del Burkina Faso sono stati presi in ostaggio e restano nella sede presidenziale. Il presidente del Consiglio nazionale di transizione Moumina Cheriff Sy ha detto ai cittadini che la nazione è in pericolo e li ha invitati a mobilitarsi per difendere la patria, come riferiscono i media del Paese africano. Quello che sembra configurarsi come un golpe avviene a pochi giorni dalle previste elezioni dell'11 ottobre prossimo che avrebbero dovuto porre fine al governo di transizione, salito al potere dopo la deposizione dell'ex capo di stato Blaise Campaorè il 31 ottobre 2014."
"Brasile, come guardare le altre sue facce nonostante i grandi passi avanti ma con ancora tante disuguaglianze","ROMA - ""Vogliamo dare spazio all'altra faccia del Brasile, quella che i riflettori dei Mondiali di calcio forse non inquadreranno; far conoscere le storie, le vite, le comunità dei paesi in cui lavora e dare un futuro di istruzione e diritti ai bambini e alle famiglie delle comunità più povere"". Lo dice il segretario generale di ActionAid Italia , Marco De Ponte, che ha dato il fischio d'inizio alla campagna della Ong internazionale che durerà tre anni e che ha come centro il Brasile, ma non solo. Il paese sudamericano fa certamente da filo conduttore, per tante ragioni: intanto perché da qui al 2016 ospita due grandi eventi sportivi come i Mondiali e le Olimpiadi estive. E poi perché il Brasile è un paese che interroga tutto il mondo, e anche un po' il mondo delle Ong. E' un gigante economico, che negli ultimi anni ha fatto enormi passi avanti togliendo dalla povertà, si stima, 30 milioni di persone. Ma è ancora un paese attraversato da fortissime disuguaglianze e contraddizioni. Il ruolo della cooperazione. Quando si parla di Brasile non si sta certo parlando di un paese in guerra o sottosviluppato. Allora qual è il ruolo della cooperazione in una situazione come questa? Cruciale, secondo ActionAid, che non a caso ha scelto di aprire la campagna, tutta all'insegna dei valori positivi dello sport, con un appuntamento che invece è tutto politico: un confronto con il ministro degli Esteri Federica Mogherini. ""E speriamo che presto potremo chiamarla anche Ministro della Cooperazione"", ha detto Marco De Ponte introducendo la Convention che ha avuto come punto di partenza quello che può - e dovrebbe - fare l'Italia per ridisegnare, rafforzare e rilanciare le proprie relazioni internazionali. Perché non sia una bolla di sapone. L'occasione di Expo Il nostro Paese ha davanti sia la presidenza del semestre europeo (che inizia il 1° luglio) che un appuntamento molto atteso come l'Expo 2015. Tutto però potrebbe risolversi in una bolla di sapone se non si saprà ""dare corpo"": ""Expo deve essere un'occasione per difendere la sovranità alimentare. Il diritto al cibo e alla terra - ha detto De Ponte - E per fare questo serve formulare politiche forti: quindi l'Expo deve essere uno spazio politico prezioso transnazionale e trasversale rispetto agli attori in gioco. Le contraddizioni dei Paesi emergenti, dove si spreca e si è obesi quasi quanto nei Paesi che una volta definivamo ricchi. Squilibri dovuti a un sistema alimentare criminale, ingiusto"". Ovviamente ActionAid non dimentica l'Afghanistan e il ritiro delle truppe italiane: ""I soldi che verranno risparmiati - dice De Ponte - dovrebbero essere investiti per garantire la sicurezza delle donne afghane"". Sull'Afghanistan Mogherini ha detto che l'Italia ""ha un ruolo da giocare"". Mogherini: ""Italia paese mediatore"". ""Dialogo"" è la parola chiave secondo il ministro per studiare un nuovo ruolo per l'Italia, ""paese piccolo e mediatore"". Sostenendo che la cooperazione ""deve uscire dall'ottica di solo aiuto"", Mogherini ha promesso che proverà a fare di tutto per aumentare i fondi destinati per l'aiuto allo sviluppo. Un tema che va considerato come una ""questione di interesse nazionale"". Mogherini si è anche detta disposta a sfruttare la ""felice connessione"" tra Expo e semestre europeo, cercando di ""intrecciare le agende di tutti, società civile e governi"". La partita contro la povertà . La campagna di ActionAid ha un primo obiettivo ""lampo"": assicurare a almeno 1000 bambini in tutto il mondo un futuro di sicurezza e educazione. Come? Attraverso l'adozione a distanza, un campo in cui ActionAid vanta una lunga tradizione e competenza. Sul sito dell'associazione (www. actionaid. it) tutte le informazioni per aiutare a dare un calcio alla povertà."
L'India ha superato la Cina in abitanti: secondo le stime il Dragone è più piccolo di quel che dice,"PECHINO - Contrordine compagni. Il Dragone è un po' più piccolo di quello che ci ha fatto fin qui credere. Il problema è che più piccolo quanto basta per perdere il primato. E ai danni di chi? Della sempre più potente, e sempre più rivale, India. Un miliardo e 290 milioni di persone non sono poche. Ma sono comunque meno del miliardo e 330mila che Nuova Delhi può sbandierare. Almeno secondo gli ultimi calcoli che hanno spaccato quella che una volta si chiamava 'Cindia'. Non una nazione vera e propria. Neppure un'unione, seppure virtuale, di nazioni. Ma comunque molto più espressione geografica. Anzi. La plastica e geopolitica raffigurazione del tramonto (economico) dell'Occidente: a favore naturalmente degli emergenti d'Asia. Figuriamoci: l'espansionismo di Pechino concretizzatosi nella nuova Via della Seta ha già fatto andare su tutte le furie il governo nazionalista indiano. E chissà le scintille che si vedranno qui a Pechino alla prossima riunione dei Brics di settembre: sì, proprio loro, Brasile, Russia, Cina, India e Sud Africa, gli ex emergenti oggi ormai più che emersi. Per Pechino quella del declassamento della popolazione è una beffa: meglio, due. Intanto perché arriva proprio mentre anche Moody's, per la prima volta da trent'anni, la declassa. E poi perché la ragione del sorpasso indiano starebbe proprio in quella politica del figlio unico che era stata il fiore all'occhiello della nomenclatura di qui. Una risposta socialmente sostenibile alla crescita demografica che altrimenti sarebbe stata irrefrenabile. E chi sarebbe infatti riuscito più a sfamare tutti quei cinesi, facendo uscire dalla povertà, secondo gli ottimistici calcoli governativi, 700 milioni di persone solo negli ultimi trent'anni di ""opening up"", cioè di apertura al mercato mondiale? Il guaio è che gli statistici di Pechino avrebbero sbagliato i conti. Peccando anche qui di ottimismo: assegnando cioè una cifra più alta al tasso di fertilità. Al pallottoliere, adesso, s'è messo Yi Fuxian, un esperto dell'università del Wisconsin, che ha riportato il tasso registrato nel 2015 all'1.05 figli per donna, contro l'1.6 dichiarato da Pechino. Ma ha davvero ragione lui? La matematica, si sa, è un'opinione quando si tratta di far quadrare certi conti: soprattutto i conti di certi governi. Sulle statistiche cinesi una polemica tira l'altra. E per fermare i fake data che infestano il pase almeno quanto le fake news è dovuto scendere in campo nientemeno che il presidente Xi Jinping in persona: ""È una pratica che deve finire"" ha già detto l'uomo qui potente dai tempi di Mao Zedong, riferendosi nella fattispecie ai conti truccati del Liaoning, la provincia che per farsi bella ha ammesso di aver fatto un po' di pasticci sulla crescita del suo Pil. Ma in questa sfida sulla popolazione c'è un problema in più. Giustamente il Financial Times fa notare che lo statistico che adesso declassa Pechino, cioè il prof Yi, è noto per aver già criticato in passato proprio la politica del figlio unico: posizione espressa in un suo studio ormai decennale, ""Big Country with an Empty Nest"", il Grande Paese dal Nido Vuoto. E per carità. Ci hanno messo un po' ma che quella del figlio unico fosse una politica sbagliata, oltre che moralmente discutibile, anche se questo forse non lo ammetteranno mai, l'avevano capito gli stessi cinesi. Appena salito al potere aveva cominciato a smontarla sempre il grande Xi. Dal 2015 Pechino ha infatti chiuso col passato: almeno con quello. Questa volta, però, senza nessun grande passo in avanti. Prima di tutto perché la liberalizzazione delle nascite riguarda un figlio soltanto: siamo passati infatti da quella del figlio unico alla politica dei due figli. E poi perché i freni sono stati allentati con troppa prudenza. Prima è stato consentito cioè di bis-figliare solo a quei genitori che erano stati loro stessi figli di figli unici. Ma quando ci s'è accorti che non sarebbe bastato comunque, gli Stranamore delle culle hanno dato all'inizio del 2016 il liberi tutti. Anzi. Ora Pechino sta lottando, all'incontrario, per aumentare il più possibile le nascite, dopo averle rallentate per trent'anni: chi sosterrà altrimenti una popolazione sempre più anziana? Il sorpasso insomma è nell'aria. E se non è già avvenuto, poco ci manca. La Commission nazionale di Sanità e pianificazione familiare, denominazione che già dice abbastanza, già nello scorso marzo ha alzato bandiera bianca. Secondo i nuovi calcoli la Cina, come no, raggiungerà il miliardo e 450 milioni di abitanti tra 13 anni, nel 2030. Ma da lì in poi sarà l'inizio della fine: non si crescerà più. La popolazione riscenderà a un miliardo e 400 milioni di persone nel 2050, per poi ridursi addirittura al miliardo e 100 milioni nel 2100. Quanto basta per lanciare l'allarme? A quello, per la verità, ci ha già pensato appunto Moody's, che proprio in queste ore ha declassato Pechino per la prima volta dai tempi di Tiananmen, la crisi del 1989, i carrarmati che schiacciano la rivolta di piazza e i dubbi di tutto il mondo sulla stabilità del regime. Per la prima volta da allora, il giudizio sul debito sovrano passa dunque da A1 a Aa3. Il motivo? Pesa la crescita che rallenta, certo, ma anche l'incertezza sul debito, la bolla immobiliare, il freno sugli investimenti all'estero. Questioni note da tempo. Alle quali però il ministero delle Finanze ha subito ribattuto accusato l'agenzia di rating di ""metodologia inappropriata"", e di non considerare ""la capacità del governo di espandere in maniera appropriata la domanda aggregata"". Chiaro no? È il governo, bellezza: mica l'economia che conta qui. E i signori di Moody's stanno sbagliando a fare i conti: magari proprio come quel prof che ora dice che il Dragone sta perdendo sempre più figli."
"Ello, l’anti-Facebook: ""No alla pubblicità, potere agli utenti""","""TU NON SEI un prodotto"", recita lo slogan di Ello, l’ultima neonata piattaforma nell’universo dei social. Il servizio è ancora in versione alfa, si accede facendo richiesta sul sito , ma nelle ultime ore sta già facendo parecchio parlare di sé. L’hanno definito l’anti Facebook, un appellativo che i sette ideatori sembrano non disdegnare. Anzi, sfidano a viso aperto il colosso messo in piedi da Mark Zuckerberg nel 2004. Con una sorta di manifesto ideologico. ""Il tuo social network è controllato dagli inserzionisti"", scrive il team, ""ogni post che condividi, ogni nuova amicizia e ogni link: tutto è tracciato, registrato e convertito in dati. Le informazioni vengono acquistate dagli inserzionisti per poterti rifilare più pubblicità. Il prodotto - che viene comprato e venduto - sei tu"". Ello propone di cambiare la logica alla base dei sistemi tradizionali. Partendo da valori opposti: ""Noi crediamo che ci sia un modo migliore. Crediamo nell’audacia. Crediamo nella bellezza, nella semplicità e nella trasparenza. Crediamo che un social network sia uno strumento per dare potere agli utenti. Non un posto per ingannare, obbligare e manipolare. Ma per connettere, creare e celebrare la vita"". In concreto: secondo quanto riporta Business Insider , il nuovo social network punterà su un modello freemium, cioè il rilascio progressivo di servizi a pagamento. Chi vorrà delle agevolazioni o una pagina migliore, insomma, dovrà pagare. Anche se Ello non avrà nulla a che fare con le reti dedicate ai Paperoni 2.0 , e l’uso della piattaforma rimarrà completamente gratuito. Ello, il social a inviti: ""Non siete un prodotto"" Per quel che riguarda la grafica, invece, semplicità e stile sono le parole chiave. Dal logo: uno smile su sfondo nero, senza occhi o naso, ma solo con un sorriso stilizzato. Fino al sito: un incrocio tra Google+ e Tumblr, dove grande spazio è riservato alle immagini, per un’esperienza che si prospetta più legata alle foto che al testo. ""E’ elegante, pulito e ordinato"", ha detto il cofondatore Paul Budnitz in un’intervista a BetaBeat, parlando dei punti di forza della sua creatura. ""L'interfaccia è completamente visuale, molto semplice e non ci sono menù nidificati. C'è una funzione che indica la provenienza e permette di scoprire chi ha creato una foto, un’immagine, ecc. o l’ha postata per prima. Risolvendo così quello che è diventato un grosso problema per le persone che creano contenuti, e vedono il loro lavori circolare sul web senza essere accreditati. Fondamentalmente, l’abbiamo costruito per gente come noi"". Budnitz , già fondatore di una compagnia di biciclette di lusso e di Kidrobot (giocattoli artistici), è un creativo, scrittore, filmmaker. ""Stanco della tecnologia"", si definisce sul suo blog. ""Io e i miei soci - ha raccontato - avevamo perso qualsiasi interesse per gli altri social network. Eravamo stufi della pubblicità, della confusione. Ci sentivamo manipolati e imbrogliati da compagnie che chiaramente non hanno a cuore i nostri interessi. Facebook, Google e Tumblr non sono dei veri social network. Sono piattaforme per la pubblicità. Esistono per venderla. Questo è tutto"". Da qui l’idea di costruire un servizio su misura. Prima l’hanno testato: usandolo per un anno in una cerchia ristretta di amici. Poi hanno invitato a far parte della piattaforma altre 100 persone tra artisti e design. L’apertura al grande pubblico a marzo e il boom di popolarità in questi giorni, dopo la polemica scatenata dalle drag queen americane, le cui pagine personali sono state sospese dal social network di Zuckerberg. È il 18 settembre scorso, quando Sister Roma - conosciuta all’anagrafe con il nome di Michael Williams - denuncia che il suo profilo è stato temporaneamente bloccato. Il motivo: la policy che impone su Facebook l’uso del nome reale. Ha replicato un portavoce della piattaforma alla Bbc: ""Chi vuole usare un’identità alternativa, ha a sua disposizione diverse opzioni, incluso aggiungere un alias sotto il proprio nome del profilo, o aprire una pagina dedicata specificamente a quella persona"". La risposta non è bastata. Le reazioni non si sono fatte attendere. Da una petizione su Change.org - che ha già raccolto oltre seimila adesioni - ai sit-in organizzati a Menlo Park. Una protesta che non accenna a placarsi e per il prossimo 2 ottobre prevede una nuova manifestazione davanti al quartier generale di Facebook, a San Francisco. Un tocca sana per Ello che ha subito raccolto le adesioni del mondo Lgtbq. ""Registriamo quattromila nuove richieste d’accesso ogni ora"", ha dichiarato Budnitz sempre a BetaBeat . E ammette che la comunità Lgtbq sta dando una mano notevole allo sviluppo del sito dove, dice, “non sei obbligato a usare il tuo vero nome. Tutto ciò che chiediamo è che ognuno rispetti le nostre regole (postate sulla nostra pagina), che riguardano condotte generali applicate a chiunque"". ""Il grande esodo gay da Facebook è iniziato"", ha titolato Daily Dot . L’allusione è alla previsione formulata dall’ Università di Princeton , secondo cui la rete di Zuckerberg perderà l’80 per cento dei suoi utenti entro tre anni. È difficile, però, sia confermarla sia dire quanti utilizzatori Ello riuscirà a strappare al rivale nel lungo periodo. Ci sono, inoltre, dei dubbi riguardo a rischi legati all’anonimato. Rassicura Budnitz sul giornale online fondato da Milo Yiannopoulos: ""Abbiamo tolleranza zero per chi odia, gli stalker, i troll, e altri comportamenti negativi. Banneremo in modo permanente chiunque li adotti, sempre"". Liberi sì, quindi, ma nel rispetto degli altri. Il panorama dei social network è molto affollato e qualcuno vi ha già definito ""una cometa"". Perché avete avvertito l'esigenza di creare una nuova piattaforma e come pensate di competere con big del calibro di Facebook o Tumblr? ""Non consideriamo reti come Facebook dei veri competitor, perché non si tratta di social network"", rispondono Paul Budnitz e Todd Berger. ""Sono piattaforme per la pubblicità. Ello, invece, è un social network: questo è ciò che facciamo. Un anno fa abbiamo constatato che i servizi in circolazione non erano più divertenti. Ma erano diventati brutti e ingombranti: pieni di pubblicità e messaggi promozionali. Trovavamo, inoltre, fastidioso che i nostri post fossero letti e i nostri dati venduti. Così abbiamo pensato di mettere in piedi Ello, privato e libero da ogni compagnia che cercasse di venderci qualche prodotto. Credevamo che potesse diventare popolare, però ci ha sorpreso il boom di questi giorni: pensiamo che la gente sia pronta a un nuovo tipo di trattamento. Sicurezza, privacy e gusti personali: sono le nostre priorità. Perciò stiamo lavorando a una strategia basata sugli inviti, che non cambieremo, e rimarremo liberi dalla pubblicità. Puntiamo molto anche sulla grafica, il sito è disegnato con un meccanismo particolare, è veloce e facile da usare"". ""Liberi dalla pubblicità"", è lo slogan di Ello. Ci può spiegare, dunque, il vostro modello di business? ""Ello è un business in sé. Funzionerà come una sorta di app store. I servizi principali rimarranno gratis. Mentre - per piccole cifre di denaro - venderemo dei prodotti extra che alcuni membri della comunità potrebbero voler aggiungere ai loro account. Centinaia di persone ci stanno già scrivendo per chiedere dei nuovi strumenti, in cambio dei quali pagherebbero volentieri"". BetaBeat vi ha definito ""porn friendly"". Qual è la vostra politica riguardo ai contenuti per adulti? ""Non abbiamo problemi con il porno. Ma consentiremo a tutti gli utenti della comunità, che non hanno voglia di vedere questi contenuti, di nasconderli dalla loro bacheca. Ello è aperto a chiunque abbia più di 13 anni, purché sia disposto a seguire le nostre regole di condotta generale, permeate da buon senso e buona condotta. Il nostro social network ti lascia seguire, o non seguire, chiunque tu voglia. Se non vuoi vedere ciò che posta un utente, puoi semplicemente smettere di farlo. Il tuo feed è completamente affidato a te"". ( Al contrario di ciò che avviene su Facebook , ndr ) I vostri prossimi obiettivi? ""Al momento le nostre priorità sono: rilasciare nuovi servizi e rendere la comunità florida e attiva. Stiamo ascoltando i suggerimenti degli utenti e, allo stesso tempo, ci stiamo assicurando che il sito funzioni bene. Ello è ancora molto in una fase beta, ci sono ancora diversi bug sparsi. Ma renderemo presto l'esperienza piacevole per tutti""."
"Diabete, l'""epidemia emergente"" che si diffonde in molti paesi africani","ROMA - Il diabete è una “epidemia emergente” che, in Africa, non trova una risposta strutturata a causa della fragilità dei sistemi sanitari locali. L’allarme viene lanciato dalla ong “ Medici con l’Africa Cuamm ”, nella Giornata mondiale del Diabete , ricorrenza voluta nel 1991 dall’Organizzazione mondiale della Sanità ( OMS ). Con il sostegno di WDF ( World Diabetes Foundation ). Solo più di 2.200 le persone, europei ed africani, che lavorano in Cuamm, in 24 ospedali distribuiti in otto Paesi dell’Africa sub-Sahariana (Angola, Etiopia, Mozambico, Repubblica Centrafricana, Sierra Leone, Sud Sudan, Tanzania, Uganda) e 105 centri di salute in Angola, Etiopia, Sierra Leone e Mozambico (dove l’impegno contro il diabete è sostenuto oltre che da WDF, anche dall’AICS, Agenzia Italiana per la Cooperazione e lo Sviluppo). Gli interventi. Vanno dalla prevenzione alla diagnosi e cura: fanno screening per le donne in gravidanza e per i neonati, formano gli operatori sanitari e forniscono equipaggiamento e attrezzature per la diagnosi. Oggi, per sensibilizzare, hanno organizzato nelle principali piazze di Luanda (Angola), Maputo e Beira (Mozambico), Freetown (Sierra Leone) e Addis Abeba (Etiopia) iniziative per coinvolgere la popolazione. Tutti insieme, stanno facendo un grande cerchio, con indosso T-shirt blu, il colore della lotta al diabete. Un gesto simbolico per “accerchiare” questa malattia dimenticata in contesti come quello africano. Le ragioni della diffusione in Africa. Perché il diabete si sta diffondendo cosi tanto anche in Africa? E’diventato un problema molto serio per popolazione. Due sono i motivi: “il primo è il grandissimo numero di bambini malnutriti che quindi hanno maggiori possibilità di sviluppare il diabete da grandi. Il secondo motivo è che il diabete si sta diffondendo soprattutto nei grandi centri urbani dove le persone, per far fronte a un’alimentazione carente e alla mancanza di acqua pulita, sono costretti, quando possono, a ricorrere a cibi dolci e bibite zuccherate”, spiega Andrea Atzori, responsabile dei Rapporti Internazionali di Medici con l’Africa Cuamm. Per la malnutrizione, si sta intervenendo con il progetto “Prima le mamme e i bambini. 1000 di questi giorni e con diagnosi precoce e trattamenti, in stretta collaborazione con le associazioni locali che si occupano di questa malattia”."
Scoperto un trojan che si diffonde via Twitter,"Avanti un altro. E' stato individuato un nuovo trojan per Android con funzionalità di backdoor che utilizza gli account Twitter per diffondersi. I ricercatori di Eset che l'hanno scoperto l'hanno chiamato Android/Twitoor. Si tratta della prima botnet per il sistema operativo mobile di Google che utilizza il famoso social network invece che un tradizionale server di comando e controllo (C&C) per sfruttare i dispositivi compromessi con finalità fraudolente. Dopo il lancio, Twitoor nasconde la sua presenza sul sistema e controlla l'account Twitter ad intervalli regolari scaricando, a seconda dei comandi ricevuti in remoto, app infette o modificando le impostazioni C&C dell'account di Twitter. Per rendere la comunicazione della botnet Twitoor più resistente, i cyber criminali hanno adottato varie misure come la crittografia dei messaggi o l'utilizzo di modelli complessi della rete C&C, sfruttando mezzi innovativi per la comunicazione, tra i quali l'uso dei social network. I canali di comunicazione basati sulle reti social sono difficili da scoprire e impossibili da bloccare completamente, essendo estremamente facile per i truffatori reindirizzare le comunicazioni su un altro account. Questo potrebbe portare in futuro, secondo gli esperti di Eset, all'utilizzo di altri canali social, da Facebook a LinkedIn, per lo stesso scopo malevolo. Android/Twitoor è attivo da luglio 2016 e non si trova su alcun app store ufficiale per Android, diffondendosi via sms o url malevoli. Solitamente il programma si palesa sotto forma di app con contenuti a luci rosse o di client sms/mms, veicolando attualmente diverse versioni di malware che insidiano il mobile banking. Secondo Eset, gli operatori della botnet potrebbero iniziare a distribuire in qualsiasi momento anche altri tipi di malware, compresi i ransomware ."
"Snowden: ""Nsa minaccia il futuro di internet. Serve un controllo sul Congresso""","""La Nsa con i suoi abusi sta mettendo in pericolo il futuro di internet, sta incendiando la rete. Tocca a voi, alla comunità di esperti, cercare di salvare il web. Siete come dei pompieri"". Edward Snowden, in diretta online, si rivolge così ai partecipanti del South by Southwest festival, una manifestazione molto seguita che ogni anno attira a Austin, in Texas, tantissimi studiosi e operatori della 'tech community'. La talpa dello scandalo del Datagate, che ha rivelato gli abusi della National Security Agency, parla in chat dal suo esilio moscovita, dove si è riparato l'anno scorso dopo aver diffuso alla stampa i dettagli dei vari programmi di sorveglianza di massa. Conversando con Christopher Soghoian, esperto nei problemi legati alla tecnologia dell' American Civil Liberties Union, Snowden torna ad attaccare la Nsa, lanciando un appello al livello mondiale: ""Se permettiamo alla Nsa di agire anche in futuro in modo così sfrenato, allora la comunità internazionale dovrà accettare che tutti potranno compiere gli stessi abusi"". A chi gli chiede perchè a suo giudizio è meno grave che le aziende abbiano accesso ai 'big data', rispetto al governo, Snowden replica: ""non ho nulla contro Facebook o Google. Possono fare ciò che vogliono, basta lo facciano con senso di responsabilità"". Tuttavia, aggiunge che mentre i privati ""hanno dei doveri di fronte alla legge"", e i cittadini ""possono adire vie legali"", il governo, invece ""ha il diritto di violare i diritti delle persone"". Anche Tim Barners-Lee, il fondatore di Internet, via mail, interroga Snowden. Dopo averlo ringraziato per il suo lavoro, chiede cosa farebbe se venisse chiamato a creare un sistema di controllo delle responsabilità: ""Credo che quello sia il punto chiave"", replica Snowden. ""Creare un sistema di questo tipo è molto complesso, tuttavia l'America non ha neanche iniziato a pensarci. Il problema è che i sorveglianti non sono interessati alla sorveglianza"". Quindi ha criticato James Clapper, il direttore della Nsa, per aver mentito al Congresso. ""Ora - aggiunge - abbiamo bisogno di un 'cane da guardia' che controlla il Congresso"". Quindi critica i programmi di sorveglianza di massa, citando il caso dell'attentato alla Maratona di Boston: ""In quei giorni - attacca Snowden - stavano monitorando tutti, le comunicazioni di ognuno di noi, tranne che quelle dei sospetti"". Nello stesso giorno di questa conferenza a distanza, anche la giustizia americana interviene sullo scandalo Nsa. Un giudice della Foreign Intelligence Surveillance Court, ha respinto la richiesta presentata il mese scorso del Dipartimento di Giustizia Usa di poter mantenere nelle proprie mani dati a tempo indeterminato. Secondo il giudice Reggie Walton, la National Security Agency non può conservare i dati telefonici per le sue attività di intelligence per oltre cinque anni: conservare tali informazioni per un periodo più lungo, scrive nella sentenza, ""violerebbe gli interessi legati alla privacy dei cittadini""."
"Microsoft, addio Explorer il futuro è di Project Spartan","NOME in codice Project Spartan . A lui sarà affidato il compito di rottamare il buon vecchio Internet Explorer, il browser di Microsoft che ormai pare non riuscire più a stare al passo con i tempi moderni. L'obiettivo del nuovo browser, che arriverà con la prossima versione del sistema operativo Windows, sarà catapultare Microsoft al di là del mondo ""Web 1.0"" per il quale Explorer era disegnato. Con Spartan, riporta il Financial Times , Microsoft spera di colmare le debolezze di Explorer e dar vita a un browser che di adatta meglio alla vita digitale vissuta su vari dispositivi. Nonostante sia stato una volta amato da quasi un miliardo di persone, Explorer non sembra essere più adatto alla nuova generazione. ""Nella guerra del futuro, che è il mobile, stanno perdendo. Nessuno scarica Internet Explorer sui propri dispositivi mobili"", affermano alcuni analisti. Microsoft non è infatti stata in grado di rendere Internet Explorer parte integrante della vita quotidiana: ""non piace"". Viene usato, mettono in evidenza gli analisti, solo perché è preimpostato sui computer e perché il suo uso è imposto dalle aziende. Lanciato negli Anni 90, Internet Explorer è divenuto uno dei simboli di Microsoft, che lo ha introdotto come concorrente di Netscape, offrendolo gratuitamente con il sistema operativo Windows. In soli tre anni Microsoft era riuscita nel suo obiettivo, con Internet Explorer che rappresentava il 95% dell'uso di browser. Ma il nuovo millennio non ha regalato le stesse soddisfazioni, e la combinazione di compiacenza e mancanza di anticipare la rivoluzione mobile hanno lasciato che Internet Explorer si avviasse sulla strada del tramonto. Prima Firefox e poi Chrome hanno sottratto quote a Internet Explorer, la cui percentuale di uso è calata al 20% del totale, con Chrome al 50%. Il nome Internet Explorer vivrà comunque ancora per un po', con una nuova versione che sarà inclusa nel prossimo lancio di Windows insieme a Spartan per facilitare la vita alle aziende che sviluppano software per lavorare con il browser."
"Social network, anche Camilleri contro i falsi account: ""Ora li denuncio""","Anche Andrea Camilleri ha detto basta. Il padre del Commissario Montalbano ha fatto sapere di aver presentato una denuncia alla Polizia Postale nei confronti della persona che si spaccia per lui e gestisce uno degli account ""Andrea Camilleri"" di Facebook. ""Non ho un profilo, non ho un sito e non sono in internet - ha detto lo scrittore all'Ansa - Qualcuno, non so chi, ha un account a mio nome da almeno otto mesi"". Del resto, l'unico sito legato a Camilleri e da lui in parte autorizzato è ""Vigata.org"": ""Esiste da anni, è organizzato da terze persone, so chi sono e si tratta di persone serie"". Diverso il caso delle varie pagine ""Andrea Camilleri. Autore"" di Facebook che in totale hanno già decine di migliaia ""mi piace"". ""E' un fenomeno curioso, singolare - ha commentato lo scrittore - non sai come difenderti, poi capita di dire alle persone che quel profilo non è il mio, ma non ti credono"". E la denuncia? ""Dicono che bisogna ottenere la liberatoria dagli Stati Uniti per agire"". Per capire il disagio dello scrittore, basta leggere questo recente post di un ignoto che si spaccia per lui. Frasi che il vero Camilleri non ha mai pronunciato.  I precedenti. Ovviamente, quello di Camilleri non è l'unico caso di persone famose che lamentano di essere rappresentate online da ignoti, come hanno già fatto due intellettuali come Michele Serra e Claudio Magris, ma anche presentatori come Fabio Fazio. Il più delle volte, si tratta di fan dei personaggi famosi che aprono pagine o account a loro nome e senza autorizzazione. Altre volte, di veri e propri impostori, che provocano non pochi danni alla loro immagine. Un altro grave problema, poi, è che un gran numero di persone e utenti, ignari della non autenticità dei profili su Twitter e Facebook che stanno consultando, credono di avere un contatto diretto con i loro idoli, cantanti o scrittori preferiti. E il risultato oscilla in un limbo tra comico e soprattutto tragico. CARO FALSO MICHELE SERRA, PER FAVORE LASCIAMI LIBERO - di Michele Serra Il caso Papa Francesco. Sul Web, infatti, si trovano episodi molto tristi, e per certi versi spietati. Un esempio sono i falsi account Facebook di Papa Francesco, personaggio amato in tutto il mondo. Bergoglio ha un seguitissimo canale Twitter ufficiale , e in più lingue, ma non uno Facebook. E sul social network di Zuckerberg si scatenano più che mai profili non ufficiali, che si spacciano per lui e illudono migliaia di persone che pensano di interloquire direttamente con il Pontefice. Attraverso i commenti, molti fedeli raccontano le loro storie e invocano l'aiuto del falso Papa per problemi personali, anche drammatici, talvolta lasciando il loro numero di cellulare preda di chiunque. Tutto questo sperando che Bergoglio telefoni anche a loro. Ma ignorano che dietro quel ""Papa Francesco"" c'è solo un impostore. Esemplare uno dei tanti post del Bergoglio fasullo, in cui si rivolge ai disabili: tra i commenti in basso, c'è chi racconta la sua storia e quella dei familiari, chi chiede al Papa di pregare per loro, chi lo ringrazia ""per le sue parole"", chi gli dice: ""Ti voglio parlare, ciao"". Senza sapere che, dietro il ""fake"", c'è qualcuno che magari sghinazza (o specula), anche sulle loro sventure.  Ma è sufficiente un semplice messaggio di ""Buona domenica!"" del finto Papa per scatenare una valanga di commenti di suoi seguaci, che purtroppo si illudono di parlare con il vero Pontefice: ""E' una gioia ricevere e ricambiare i suoi messaggi quotidiani"", è uno dei tanti.  Le falle nei social. Più in generale, i falsi account Twitter e Facebook dei personaggi famosi possono essere usati per qualsiasi scopo. Di recente, si è scoperto che la Cina ha aperto canali fasulli sui social network , sfruttando anche volti conosciuti, per ""dimostrare"" come i tibetani, da sempre in lotta contro Pechino, fossero invece ""felicissimi"" della presenza cinese. Twitter e Facebook hanno provato a correre ai ripari negli anni aggiungendo un ""tick"", una sorta di spuntone blu accanto al nome del profilo che dimostra l'autenticità dell'account dopo che è stata provata ufficialmente dal team dei social network. Ma questi sistemi possono avere delle falle: ne sa qualcosa il celebre cantante anglo-irlandese Morrissey, ex leader degli Smiths, cui era stato ""verificato"" come genuino il profilo creato da un impostore. E poi moltissimi utenti, soprattutto su Facebook, non sanno che se manca quel ""tick"" c'è il rischio di consultare un profilo falso. E così prendono per buona qualsiasi esternazione scritta a nome di Camilleri o altri. Che può mettere a repentaglio la reputazione dei personaggi pubblici. I costi dei ""fake"". Secondo le ultime stime, un account Twitter su dieci è falso o è ""fantasma"". Media che aumenta vertiginosamente nel caso dei personaggi famosi. Più o meno lo stesso accade su Facebook , dove una persona non può, teoricamente, aprire più di un profilo. Per capire l'entità del problema, secondo il New York Times , il solo business dei falsi account su Twitter si aggira intorno ai 300 milioni di euro. E questo spaventa soprattutto gli inserzionisti, che si ritrovano un bacino di utenza molto più ristretto di quanto immaginato. In genere, si può chiedere direttamente al social network di rimuovere il profilo ""impostore"". Ma in caso di ipotesi di reato più grave, come la diffamazione, ci si può rivolgere alla polizia postale. Come ha fatto Camilleri."
"Nasce Frolla, il biscottificio (a chilometro zero) che dà lavoro a ragazzi disabili","Hanno iniziato da un'idea semplice, realizzare un progetto solidale e gustoso allo stesso tempo. Così nasce Frolla , biscottificio artigianale e pasticceria che dà lavoro ai ragazzi disabili, inaugurato a Osimo, in provincia di Ancona. L'iniziativa è partita pochi mesi fa dalle menti di due ragazzi, Jacopo Corona e Gianluca Di Lorenzo , pasticcere uno e operatore sociale l'altro. Amici prima, soci poi, che hanno fatto del lavoro sociale una vera e propria scelta di vita. Scopo del progetto: fornire a “soggetti socialmente svantaggiati” un percorso di inserimento lavorativo finalizzato all’integrazione nella società. Soprattutto in una società dove il problema dell'emarginazione è reale e sempre difficile da combattere. Frolla non è però solo un'opportunità di lavoro, ma rappresenta anche una possibilità di confronto e di scambio per i disabili in un clima familiare e professionale al tempo stesso.  ""Frolla - uno dei cibi più semplici... ma non banali"", recita lo slogan del progetto. ""Volevamo un prodotto di pasticceria che accomunasse tutti, generato dal lavoro di ragazzi disabili. Allora abbiamo pensato al biscotto, quello fatto come una volta, con farine esclusivamente locali, della nostra regione Marche"", racconta Jacopo uno dei due ideatori. ""Ci siamo accorti che ci sono molti ragazzi disabili con delle capacità ed abilità importanti che purtroppo non riescono a trovare spazio di espressione e non vengono alimentare, è come un fuoco alla quale non viene buttata legna e piano piano si spegne, questi ragazzi hanno dentro un vulcano ma non riescono a farlo eruttare semplicemente perché non hanno il modo di farlo"", continua. Ad aiutarli nel progetto anche la mamma di un ragazzo disabile, Silvia Spegne . Il successo non era scontato, eppure grazie anche ad un progetto di crowdfunding, l'iniziativa è decollata in pochi mesi. Passando prima via Facebook e Instagram, Frolla ha ricevuto l'attenzione del pubblico e, infine, è sbarcato su Eppela, una piattaforma di raccolta fondi. In soli sei giorni, sui 30 previsti per poter donare, la campagna aveva già raggiunto l'obiettivo dei 2.500 euro. ""I soldi ci servivano per comprare gli strumenti e le attrezzature per far lavorare i nostri ragazzi"". Così lo scorso 24 febbraio il crowdfunding si è chiuso a quota 5.000 euro. Un'enormità per dei giovani imprenditori che avevano come unico obiettivo un progetto socialmente utile. Oggi la loro idea è arrivata a compimento e questi giovani promettenti pasticceri hanno un luogo dove far crescere il loro talento. Un traguardo che per i due ideatori è solo l'inizio. ""Attualmente lavoriamo con circa 20 ragazzi, in un consorzio in cui si inserisce anche la Roller House (una cooperativa sociale da anni attiva sul territorio). In due sono assunti, gli altri vengono dall'alberghiero di Loreto. L'obiettivo? Assumerli tutti""."
"Trieste, scontro frontale tra due tram: otto feriti","TRIESTE - Otto persone sono rimaste ferite in un incidente che ha coinvolto due tram che collegano Trieste a Opicina (Trieste). Incerte le cause della collisione, che dovranno essere accertate dalla polizia municipale. I feriti - 6 passeggeri, che si trovavano tutti nella vettura che procedeva in salita, e i due macchinisti - sono stati curati sul posto dai sanitari del 118. Per nessuno si è reso necessario il ricovero. L'incidente ha provocato anche lunghe code lungo la via Commerciale, principale arteria che collega l'altipiano alla città. A rendere meno gravi gli effetti dello scontro è il fatto che i tram viaggiano su un percorso molto impervio e, pertanto, a velocità molto bassa. Il tram di Opicina, noto anche come Trenovia di Opicina, è una delle principali attrazioni turistiche di Trieste, una linea panoramica urbana gestita da Trieste Trasporti. E rappresenta un simbolo della Trieste asburgica. Fu infatti inaugurata nel 1902 e da allora continua a collegare il capoluogo con l'altopiano carsico. È inoltre l'unica linea in Europa ad avere un tratto di poco meno di un chilometro con una pendenza che raggiunge il 26%."
"Trump contro il capo della Corte Suprema Usa: ""giudici politicizzati""","""Non ci sono giudici di Obama o giudici di Trump, giudici di Bush o di Clinton: ma uno straordinario team di giuristi impegnati a giudicare equamente chi appare davanti a loro"": è un botta e risposta senza precedenti quello avvenuto ieri negli Stati Uniti fra il capo della Corte Suprema americana, il giudice John Roberts e il presidente americano Donald Trump . A innescare lo scontro, manco a dirlo, il solito The Donald. Che nel pomeriggio di ieri aveva attaccato il giudice distrettuale Jon Tigar, nominato dal suo predecessore, perche aveva bloccato l'ordine esecutivo che avrebbe impedito ai migranti latinos di chiedere asilo ritenendolo in contrasto con le leggi americane ed internazionali. Il Presidente lo ha dunque accusato di aver fatto una scelta politica, etichettandolo come ""giudice di Obama"". Apriti cielo: a rispondergli, in un inusuale scontro fra potere esecutivo e quello giudiziario, il capo della più alta corte: un repubblicano, nominato da George W Bush nel 2005. ""Una giustizia indipendente è qualcosa di cui dovremmo essere tutti grati"" ha affermato Roberts, riferendosi chiaramente alla festività del ringraziamento che in America si celebra oggi. Un'affermazione importante, fatta proprio dal giudice nelle cui mani Trump giurò all'inizio del suo mandato. E che arriva in un momento storico in cui l'imparzialità della Corte Suprema è messa in dubbio dalle due nomine fatte da Trump: prima quella del giudice Neil Gorsuch a sostituire quell' Antonin Scalia morto quando alla presidenza c'era ancora Obama. Che però non era riuscito a far passare la sua nomina, il giudice Merrick Garland , per il boicottaggio dei repubblicanu secondo cui un presidente uscente non poteva scegliere un giudice supremo. Di recente Trump ha nominato anche il controverso Brett Kavanaugh , il giudice che una donna ha accusato di tentato stupro durante gli anni di università, ma che è riuscito comunque ad ottenere i voti per l'ambitissima nomina a vita. Due conservatori che potrebbero influenzare le scelte della Corte per almeno una generazione. Trump non si è dato per vinto. E via Twitter ha voluto replicare al giudice Roberts, invitandolo a ""studiare"" meglio la questione: ""Mi dispiace ma in America ci sono giudici molto politicizzati, giudici di Obama e Clinton che hanno un punto di vista molto diverso da chi oggi sceglie cosa rende più sicuro il Paese"""
"Appello di insegnanti e educatori: ""Subito una legge sullo Ius soli, i bambini sono tutti uguali""","ROMA - La scuola si mobilita per lo Ius soli e lo Ius culturae . Sono già quasi tremila le firme di educatori e docenti a sostegno dell'appello lanciato dal maestro Franco Lorenzoni e dallo scrittore e professore Eraldo Affinati , insieme ai rappresentanti delle più significative associazioni di insegnanti, perché venga approvata la legge sullo Ius soli. Una petizione che insieme alle firme verrà consegnata all'inizio di novembre al presidente Mattarella. Il 3 ottobre prossimo poi, insegnanti e educatori che aderiscono all'appello indosseranno un nastrino tricolore, per ricordare che tutti i bambini che frequentano le nostre scuole devono essere considerati italiani qualunque sia la loro provenienza. Ius soli, Gentiloni: ""Il coraggio non mi manca, servono i numeri"". Ecco il testo dell'appello: Noi insegnanti guardiamo negli occhi tutti i giorni gli oltre 800.000 bambini e ragazzi figli di immigrati che, pur frequentando le scuole con i compagni italiani, non sono cittadini come loro. Se nati qui, dovranno attendere fino a 18 anni senza nemmeno avere la certezza di diventarci, se arrivati qui da piccoli (e sono poco meno della metà) non avranno attualmente la possibilità di godere di uguali diritti nel nostro paese. Ci troviamo così nella condizione paradossale di doverli educare alla “cittadinanza e costituzione”, seguendo le Indicazioni nazionali per il curricolo - che sono legge dello stato - sapendo bene che molti di loro non avranno né cittadinanza né diritto di voto. Questo stato di cose è intollerabile. Come si può pretendere di educare alle regole della democrazia e della convivenza studenti che sono e saranno discriminati per provenienza? Per coerenza, dovremmo esentarli dalle attività che riguardano l’educazione alla cittadinanza, che è argomento trasversale, obbligatorio, e riguarda in modo diretto o indiretto tutte le discipline e le competenze che siamo chiamati a costruire con loro. Per queste ragioni proponiamo che noi insegnanti ed educatori martedì 3 ottobre ci si appunti sul vestito un nastrino tricolore, per indicare la nostra volontà a considerare fin d’ora tutti i bambini e ragazzi che frequentano le nostre scuole cittadini italiani a tutti gli effetti. Chi vorrà potrà testimoniare questo impegno anche astenendosi dal cibo in quella giornata in uno sciopero della fame simbolico e corale. Il 3 ottobre è la data che il Parlamento italiano ha scelto di dedicare alla memoria delle vittime dell’emigrazione e noi ci adoperiamo perché in tutte le classi e le scuole dove è possibile ci si impegni a ragionare insieme alle ragazze e ragazzi del paradosso in cui ci troviamo, perché una legge ci invita “a porre le basi per l’esercizio della cittadinanza attiva”, mentre altre leggi impediscono l’accesso ad una piena cittadinanza a tanti studenti figli di immigrati che popolano le nostre scuole. Ci impegniamo inoltre a raccogliere il numero più alto possibile di adesioni e di organizzare, dal 3 ottobre al 3 novembre, un mese di mobilitazione per affrontare il tema nelle scuole con le più diverse iniziative, persuasi della necessità di essere testimoni attivi di una contraddizione che mina alla radice il nostro impegno professionale. Crediamo infatti che lo ius soli e lo ius culturae, al di là di ogni credo o appartenenza politica, sia condizione necessaria per dare coerenza a una educazione che, seguendo i dettati della nostra Costituzione, riconosca parità di doveri e diritti a tutti gli esseri umani. Al termine del mese consegneremo questa petizione ai presidenti dal Parlamento Laura Boldrini e Pietro Grasso tramite il senatore Luigi Manconi, presidente della Commissione straordinaria per la tutela e la promozione dei diritti umani, perché al più presto sia approvata la legge attualmente in discussione al Parlamento. Le e gli insegnanti ed educatori che operano in diverse realtà, associazioni, gruppi o scuole possono aderire all’appello collegandosi ad Appello degli insegnanti per lo ius soli e lo ius culturae . Abbiamo anche creato il gruppo Facebook “INSEGNANTI PER LA CITTADINANZA”, esclusivamente per raccogliere proposte, esperienze e suggerimenti da condividere, per preparare le iniziative che si realizzeranno il 3 ottobre e nel mese successivo. Chiamiamo tutti a collaborare e cooperare per costruire una campagna di largo respiro che parta dalle scuole. Primi firmatari dell'appello Franco Lorenzoni maestro elementare Eraldo Affinati insegnante e scrittore, fondatore della scuola Penny Wirton Giancarlo Cavinato segretario del MCE, Movimento di Cooperazione Educativa Giuseppe Bagni presidente del CIDI, Centro di Iniziativa Democratica degli Insegnanti Clotilde Pontecorvo presidente della FITCEMEA Gianfranco Staccioli segretario della FITCEMEA Roberta Passoni coordinatrice della Casa-laboratorio di Cenci Paola Piva coordinatrice scuole migranti Alessandra Smerilli scuola per stranieri ASINITAS Sara Honegger scuola per stranieri ASNADA Fiorella Pirola rete scuolesenzapermesso"
"La Giornata Mondiale dell'Ambiente, gli eventi in programma in Italia","ROMA - Dalla difesa delle isole che rischiano di essere sommerse per via del surriscaldamento globale al grido di allarme per la foresta amazzonica. Sono i temi portanti della quarantaduesima edizione della Giornata Mondiale dell'Ambiente (Wed), proclamata nel 1972 dall'Assemblea generale delle Nazioni Unite e celebrata ogni anno il 5 giugno. Isole in pericolo. Gli atolli del Pacifico rischiano di essere completamente sommersi dalle acque per effetto dei cambiamenti climatici. Per questo lo slogan scelto per il 2014 è ""Raise Your Voice Not The Sea Level"", ossia ""Alza la voce non il livello del mare"" e il paese ospitante sono le Barbados, in rappresentanza di tutte le piccole isole del pianeta a rischio sparizione. L'Onu ha dunque proclamato il 2014 come ""Anno internazionale dei piccoli stati insulari"" (Sids) in via di sviluppo, con l'obiettivo di giungere con un buon slancio mediatico alla Terza Conferenza Internazionale del prossimo settembre, nella quale verrà riproposto con urgenza il tema della protezione delle isole in pericolo. L'aumento della temperatura globale sta provocando, infatti, lo scioglimento dei ghiacci eterni e il conseguente innalzamento del livello dei mari, che desta non poca preoccupazione per il destino di arcipelaghi come le Kiribati, le Tuvalu, le Cook, le Marshall e le Maldive. Amazzonia e consumi responsabili. Parallelamente il Wwf prosegue nella campagna in difesa dell'Amazzonia , la foresta tropicale più grande del pianeta. E avanza una serie di proposte per non perdere un patrimonio così importante. Non mancano, poi, le iniziative a sostegno di un rapporto più equilibrato fra consumi di beni e servizi e pressioni ambientali, come dimostra lo studio Consumption and Environment pubblicato di recente dall'Agenzia europea dell'Ambiente, in cui vengono proposte anche forme di turismo eco-friendy . Gli eventi in Italia. Tra gli eventi di maggior rilievo che si terranno in Italia, segnaliamo il convegno ""Connect4climate"", organizzato nella sede della Fao di Roma da Earth Day Italia che ha coinvolto per l’occasione imprese, organizzazioni finanziarie, istituzioni e associazioni. A Firenze oggi è stato presentato un dossier della Coldiretti dal titolo ""Lavorare e vivere green in Italia"" che dimostra come, nonostante la crisi, la spesa green raggiunga un fatturato record di quasi 20 miliardi nel 2013, in aumento del 65 per cento rispetto all'inizio della crisi nel 2007, con sempre più italiani che mettono nel carrello prodotti locali a chilometri zero. A confermare questi dati è anche la Coop , il colosso italiano della grande distribuzione, la cui linea di prodotti biologici ""Vivi-Verde"" ha fatto registrare un +70% di crescita dal 2009 al 2013. Nel corso della conferenza stampa, l'associazione degli agricoltori ha illustrato anche la classifica dei cibi più inquinanti , perché arrivano sulle tavole degli italiani dopo lunghi viaggi con consumo di petrolio e emissioni di gas serra . A Milano è attiva la campagna ""Basta mozziconi a terra"" , partita dal 1°giugno anche nelle città di Legnano, Torino, Varese. Materiale informativo sarà posizionato nei pressi di centri commerciali, cinema, teatri e parchi gioco assieme a contenitori per la raccolta differenziata dei mozziconi. A Torino è in svolgimento CinemAmbiente , la manifestazione cinematografica dedicata all’Ambiente più importante in Italia e che approfondisce temi difficilmente trattati dagli organi di informazione del circuito rivolto al grande pubblico. A Monreale in provincia di Palermo il corso Pietro Novelli si trasforma in una grande galleria d’arte dedicata alla natura. Le opere sono tutte a tema ambientale e aiuteranno a sensibilizzare l’opinione pubblica verso i problemi legati all’ambiente e alla sostenibilità. Le giornate sono anche dedicate ai laboratori di riciclo creativo e arredo urbano, spazio anche a spettacoli di danze tradizionali e all’animazione territoriale. Risparmio energetico. Molte le iniziative sul risparmio energetico, come il progetto ""LifeGate Lighting"" promosso da LifeGate e finalizzato a sensibilizzare i consumatori sull'uso dell'illuminazione a led. Secondo il Fraunhofer Institut, il 20% dell'energia elettrica al mondo viene utilizzata per l’illuminazione. In Italia, secondo le stime Enea, nel 2014 si consumeranno circa 26 TWh/anno di energia elettrica per l’illuminazione di industria e terziario, pari ad oltre 13 milioni di tonnellate di CO2. Un impatto ambientale importante che, però, può essere drasticamente ridotto grazie a tecnologie già presenti sul mercato, come quella per l'appunto a led, diodi che emettono luce senza scaldare, senza inquinare e senza sprecare, consentendo un consumo energetico inferiore dal 65% al 90% rispetto alle lampade tradizionali. Smaltire i rifiuti elettronici. Altro tema di grande attualità è il corretto smaltimento dei rifiuti elettronici o Raee. Il consorzio Ecolight , che si occupa proprio della gestione di questo tipo di scarti, dà alcuni consigli utili. Innanzitutto, dove vanno messi i Raee? È possibile portarli in una delle 3.759 isole ecologiche attrezzate per la raccolta differenziata. Il rifiuto elettronico, che viene suddiviso in cinque differenti raggruppamenti, dovrà essere messo nel cassone giusto: R1 per gli apparecchi refrigeranti (frigoriferi e congelatori); R2 per le lavatrici e i forni; R3 per i televisori e i monitor; R4 per i piccoli elettrodomestici e l'elettronica di consumo; R5 per le sorgenti luminose neon e a risparmio energetico. Nel caso di acquisto di una nuova apparecchiatura in sostituzione di una equivalente non più funzionante, è possibile lasciare quella vecchia direttamente in negozio al momento dell'acquisto. Secondo quanto previsto dal cosiddetto Decreto ""Uno contro Uno"", il conferimento è gratuito per il consumatore, semplicemente viene richiesta la compilazione di una scheda di consegna. Il ritiro gratuito è previsto anche con la consegna al domicilio della nuova apparecchiatura elettronica. Le imprese e i liberi professionisti invece possono affidarsi al servizio di raccolta domiciliare che viene effettuato direttamente da Ecolight. Il servizio ""Fai Spazio"" è dedicato alla gestione dei rifiuti professionali e viene svolto su tutto il territorio nazionale e per ogni tipo di quantitativo."
"FI, Berlusconi: ""Renzi bulimico di potere"". Sull'Italicum: ""Non lo voteremo"". ""Io, obiettivo dell'Is""","ROMA - Siamo un Paese a democrazia sospesa, torna ad avvertire Silvio Berlusconi davanti ai deputati di Fi riuniti nella sala Lucio Colletti. ""Forza Italia c'è. Noi siamo ancora qui e faremo un partito come il partito Repubblicano americano: il partito dei moderati"", ha assicurato l'ex premier parlando, secondo quanto riferito, ai deputati di FI. A cui l'ex Cav ha comunicato l'intenzione di non tenere comizi all'aperto perché si ritiene in pericolo: "" ""Io sono in cima agli obiettivi dello Stato Islamico"""", avrebbe confidato. Mentre è in corso la riunione del gruppo di Forza Italia alla Camera, Renato Farina, twitta una frase di Berlusconi: ""Renzi è malato di bulimia di potere"". Assemblea dei deputati di @forza_italia in corso. #berlusconi in forma. "" @matteorenzi malato di bulimia di potere"" pic.twitter.com/u4V7FeI6Wp — renato farina (@RenatoFarina) 22 Aprile 2015 Per Berlusconi questo governo ha fallito, tutti gli indicatori economici sono peggiorati. Tra i fallimenti dell'Esecutivo Renzi ""la politica estera, la disoccupazione, l'immigrazione: avevamo ragione noi su tutto, sulla Libia, sull'immigrazione, sulla Russia"". Quanto all'Italicum, ha aggiunto: ""E' una legge autoritaria. Non la voteremo"" perché ""non possiamo permettere a Renzi di prendersi il potere totale con il 30% dei voti, grazie a una legge che, di fatto, con lo sbarramento al 3%, annulla e polverizza l'opposizione"" ha detto, ricordando che il suo partito aveva proposto l'elezione diretta, in modo che chi vince ha la legittimazione del popolo, favorendo il bipartitismo."
"Calcio, ecco la rivoluzione: dal 2018 si giocherà a tutte le ore","Cambierà tutto. La Lega di A ha pubblicato stamani il bando d'asta dei diritti tv (www.legaseriea.it), cercando di anticipare la Uefa con la Champions. Obiettivo, portare a casa complessivamente 1400 milioni all'anno per tenere in piedi il Circo del Pallone. I dirigenti della Lega, la ""squadra"" di Marco Brunelli, e quelli di Infront, l'advisor, sono venuti incontro con un'asta ""intelligente"" alle richieste dell'Antitrust, pur contestando alcune decisioni sulle linee guida: ma non avevano scelta, andare al Tar avrebbe allungato i e inasprito il conflitto. Per questo si è fatto in fretta questo bando (fretta che non è piaciuta ad alcuni club fra cui Juve, Roma, Napoli), per invogliare le tv ad investire anche nel nostro calcio oltre che in quello europeo. a a incassare almeno un miliardo di euro a stagione la Lega Serie A con la vendita nazionale dei diritti tv del triennio 2018-21. Il bando prevede 5 pacchetti: nessuno basta per trasmettere tutte le partite. Operatori di ogni piattaforma (digitale terrestre, satellitare, internet) possono concorrere per il più ricco, il D: vale minimo 400 milioni di euro, copre le gare di 12 squadre (fra cui Roma, Lazio, Torino e Fiorentina), 324 eventi di cui 132 in esclusiva. I match delle altre 8 squadre (fra cui Juventus, Napoli, Milan e Inter, per 248 eventi) sono nei pacchetti A (satellitare) e B (digitale terrestre), che valgono 200 milioni. I pacchetti C1 e C2 per la piattaforma internet si dividono a metà le squadre dei pacchetti A-B: le milanesi da una parte, dall'altra Juve e Napoli. Poi ci sarà la Coppa Italia, i diritti esteri che si cercherà di vendere meglio, eccetera. Ora tocca alle emittenti: chissà se ci sarà stavolta un'offerta per il Web? Chissà che farà stavolta Mediaset? Di sicuro, Sky ha un'occasione d'oro per diventare davvero la (pay) tv del calcio, fra serie A e Champions: ma Murdoch jr. dovrà tirare fuori un po' di soldini. Ma anche la Rai (vedi Spy Calcio del 24 maggio) stavolta reclama i suoi spazi, anche sul fronte europeo. Dal 2018 al 2021 dovremo abituarci ad un nuovo calcio: quattro italiane ""garantite"" in una Champions che assomiglierà sempre più ad una Superlega e addirittura 8 ""finestre"" (slots) in campionato. In alcune settimane si potrebbe giocare addirittura dal venerdì al lunedì in Italia, dal martedì al giovedì in Europa. Cioè sempre, tutti i giorni, come volevano le tv (e i tifosi?). Non si è seguita la Liga di Spagna che gioca addirittura in 10 finestre per venire incontro ai fusi orari di tutto il mondo ma è pur sempre un ricchissimo calcio-spezzatino il nostro, al quale i tifosi dovranno abituarsi. Alla domenica ci sarà una buona partita, come era stato il derby di Milano, alle 12,30 per venire incontro al ricco mercato della Cina e ci saranno solo tre gare alle 15 (con danno per una trasmissione-cult come Novantesimo Minuto), oltre ad una gara alle 18 e il solito posticipo, di buon livello. Ecco le finestre proposte dalla Lega. Sabato: ore 15; 18 e 20,30. Domenica: 12,30; 15; 18 e 20,30. Lunedì: 20,30. In Champions si giocherà il martedì e mercoledì alle 19 e 21 (nuovi orari che fanno gola alle tv), in Europa League il giovedì in vari orari. Inoltre i club italiani impegnati in Champions potranno chiedere di anticipare al venerdì due partite (se il martedì successivo giocano in trasferta) e al sabato le altre due partite. La domenica-almeno in alcune occasioni- resterà ben poco, due buone partite come detto (12,30 e il posticipo) per venire incontro ai mercati più ricchi e tre di modesto interesse nel pomeriggio. Ma è un'altro calcio, e il prossimo anno ci sarà una grande battaglia per finire ai primi quattro posti, quelli che garantiscono l'ingresso trionfale nella Champions edizione 18-19, lì dove arrivano per i club i veri soldi che fanno la differenza. Serie B, presidente entro il 31 luglio. Un regalo a Lotito? Su proposta del presidente federale Carlo Tavecchio, ""valutata la situazione politica concomitante con la fine della corrente stagione sportiva"", il Consiglio della Federcalcio ha stabilito oggi il termine del 31 luglio per eleggere il nuovo presidente della Lega di Serie B. Una soluzione che potrebbe agevolare Lotito che punta alla presidenza: adesso ha circa 10 società pronte a votarlo (ma servono 12 preferenze) e a fine luglio potrebbe avere l'appoggio anche di club retrocessi dalla A (Palermo e Pescara dovrebbero stare con lui) e promossi dalla C. A meno che salti fuori un nuovo candidato alla presidenza. Se la B non troverà il suo n.1 entro il 31 luglio, arriverà il commissario. Pentathlon: Bittner non si ricandida, via libera per Magini? Fabrizio Bittner non si ricandida alla presidenza della Federazione pentathlon moderno. Bittner era stato eletto il 6 novembre scorso, battendo Valter Magini: poi. sfiduciato dal suo consiglio direttivo, aveva dovuto indire nuove elezioni, previste per il 4 giugno. Ma Bittner, come detto, non correrà più per la presidenza, si è candidato come consigliere federale in rappresentanza affiliati. Alla presidenza, quindi, potrebbe tornare Magini che si è candidato (con Gianfranco Cardelli e Camillo Franchi Scarselli). Magini, secondo alcune voci, avrebbe fatto un accordo con Bittner, che potrebbe fare, se eletto, il vicepresidente vicario. I candidati alla presidenza sono tre, come detto. Quelli per la carica di consigliere federale in rappresentanza degli affiliati sono addirittura 18, quelli in rappresenta atleti 4, più due tecnici. C'è molta ressa in uno sport che non trova mai pace."
"Barbara Riccardi: ""Via le interrogazioni, meglio il tg di classe. Così sogno di vincere il Nobel dei prof""","ROMA - Dimenticatevi la maestrina dalla penna rossa tra alunni impettiti e silenziosi. Lei, dopo 26 anni in cattedra, è un tornado di vitalità, ironia, passione e progetti da manager. Ai bambini l'alfabeto lo insegna giocando col corpo in palestra, al posto delle interrogazioni ha inventato i tg di classe, ha portato gli alunni a Parigi per scambi culturali, organizza mostre e orti coltivati da nonni e nipoti e fa parte della redazione di un giornale in rete. Insomma, ti ho insegnato per allegria sembra essere il suo motto. Forse è anche per questo che Barbara Riccardi, docente di una terza elementare all'Istituto comprensivo Frignani a Spinaceto, quartiere della periferia romana, è la ""maestra da un milione di dollari"". Si è ritrovata candidata e ora, dopo aver sbaragliato ottomila concorrenti, è l'unica italiana in lizza per il Global teacher prize , ideato dalla Varkey Foundation e sostenuto dall'Unesco, per la sua capacità di ""creare legami tra studenti di diversi paesi con programmi di scambio e inclusione"". Il Nobel all'insegnante ""che ha dato un contributo speciale alla professione"", verrà consegnato a marzo e vale un milione di dollari. A contenderglielo 50 finalisti nel mondo. Insegnante per caso o per passione? ""Da piccola a scuola andavo male ma dai salesiani mi divertivo, si giocava molto. La mia idea di insegnamento viene da lì, dai ricordi di me bambina: imparare con allegria, usando immaginazione, gioco. Cercando di creare reti di collaborazione fuori dalle aule, con le famiglie, il quartiere, paesi stranieri, perché lo scambio sia continuo. Anche a questo serve la rivista sul web, un punto di incontro per trovare spunti: ognuno porta esperienze che hanno funzionato, ognuno trova qualcosa per aiutare i bambini"". Cosa sono per lei i bambini? ""Intanto diciamo cosa non sono: non sono contenitori che vanno riempiti passivamente di informazioni, non bisogna solo trasmettere sapere, bisogna imparare assieme. L'idea che mi guida quando insegno è che se si comincia da piccoli a farli ragionare con la loro testa diventeranno degli adulti con principi e tutta la società sarà migliore. Il sangue non è acqua, la voglia di cambiare il mondo l'ho presa da mio nonno"". Porta la rivoluzione in classe? ""No, ma mio nonno era sindacalista e mi ha trasmesso la voglia di giustizia, l'idea di difendere i più deboli, accogliere, condividere. Non è sempre facile in una scuola di periferia con alunni stranieri che non parlano bene l'italiano, altri disabili da aiutare, con i fondi che mancano come gli insegnanti di sostegno. Ma l'idea è puntare ad un mondo migliore, possibile se ci si impegna, con la voglia di guardare al futuro mettendo in luce le cose belle. Aiutati dalla creatività, anche in classe"". Creatività per sopperire alla mancanza di fondi? ""Anche. Mio padre lavorava in un giornale, lo spirito creativo, l'amore per l'arte e la curiosità li devo ai miei genitori e da queste passioni è nato anche il progetto Leonardo che ci ha portato a Parigi: dieci scuole romane e francesi ora realizzeranno due mostre in parallelo sulla vita e le opere del genio"". Come si sopravvive a venti ragazzini? ""A volte ti sfiniscono quando devi ripetere cento volte la stessa cosa, ma danno grandi soddisfazioni, basta trovare il modo giusto. E qui l'immaginazione aiuta, come l'alfabeto insegnato in palestra perché usano i loro corpi per formare le lettere, e creandole assieme imparano a collaborare"". Niente interrogazioni ma tg in aula, cosa signfica? ""I ragazzi studiano e presentano relazioni come fossero notizie, fanno gli anchorman ripresi dai compagni coi telefonini, chi fa l'operatore, chi il regista, a turno. Meno ansia da interrogazione e ottimi risultati"". ""Sfrutta"" genitori e nonni? ""La scuola è cambiata, c'è bisogno dell'aiuto di tutti, bisogna parlarsi per capire problemi, aspettative reciproche, ma anche collaborare concretamente: così il babbo falegname da noi fa gli scaffali, uno che è geologo sta lavorando per il museo virtuale e altri ancora aiutano per compilare i bandi del ministero. Con i nonni abbiamo creato un orto a scuola: insegnano ai nipoti come si coltiva e con i soldi dei prodotti ci compriamo i colori"". Cos'è la buona scuola? ""Per me è sfruttare e valorizzare le qualità di ognuno, fare di una presunta debolezza una forza. Basta cambiare la prospettiva: così il giovane autistico che avevo in classe, un vero genio, aiutava gli altri in matematica. Comunque ci vuole passione per combattere la mancanza di fondi: ecco, di questo premio mi piace l'idea perché dà luce alle migliaia di docenti anonimi che come me si impegnano e reinventano la scuola"". Stipendi bassi per gli insegnanti, come si campa? "" Ci si arrangia , c'è chi abita ancora con i genitori, altri come me da precaria fanno più lavori: ho organizzato eventi, festival musicali. Siamo professionisti multitasking: insegno, mi sono iscritta all'università, faccio praticamente l'imprenditrice visto che mi devo ingegnare, assieme ai genitori, per vincere i bandi del ministero e portare così nuovi fondi ai progetti della mia scuola. Ecco, diciamo che il nostro salario non rispetta la molteplicità di impegni e ruoli richiesti"". Cosa farà se vince il milione di dollari? ""Vorrei creare spazi dove studenti e docenti abbiano la possibilità di corsi di aggiornamento, sportivi e di lingue. E poi comprerei materiale didattico, per i bambini disabili ci vorrebbero le lavagne interattive multimediali, quelle sì aiuterebbero"". Per lei niente? ""Mi pagherei finalmente il mutuo di una casa e farei un regalo a mia madre""."
Albatros uccisi dalla plastica: le immagini del disastro ambientale,"ACCENDINI, tappi, pezzi di stoviglie, cartucce di inchiostro, avanzi di bottiglie, cannucce, spazzolini da denti e perfino il contenitore di una salsa di soia a forma di pesce. Tutto questo, da noi usato e abbandonato, finito dentro la pancia di decine di albatros, morti su un'isola paradisiaca per colpa dell'uomo e dell'inquinamento da plastica. L'accostamento raccontato da ""Albatross'' , il progetto del videomaker americano Chris Jordan , è tanto forte da far piangere: da una parte la bellezza di migliaia di uccelli in volo, di pulcini appena nati, della potenza della natura; dall'altra lo squallore della morte provocata da milioni di tonnellate di plastica finiti nell'Oceano e sulle coste. Chris Jordan's ALBATROSS film trailer from chris jordan photographic arts on Vimeo . Nel 2008, insieme all'attivista e fotografo Manuel Maqueda , Jordan ha raggiunto Midway Island, isola nel Nord dell'Oceano Pacifico lontana 3.200 chilometri dalla terraferma. Un luogo che dovrebbe essere rifugio per animali ed ecosistemi: invece, anche su quell'isola, migliaia di uccelli muoiono ogni giorno dopo aver ingerito plastica. Lo testimoniano foto e video in cui, come un chirurgo, Jordan mostra quello che c'è all'interno dello stomaco di questi animali, immagini scioccanti di come stiamo uccidendo ciò che ci circonda. Attenborough: ""Quel piccolo di albatros che trova solo plastica nel becco materno"" Il progetto Albatross, che si può sostenere e supportare, è nato per documentare e tentare di proteggere questi animali (e non solo), ma ogni volta che il fotografo è tornato sull'isola per documentare si è accorto che i danni plastica avevano prodotto sempre più morte. Per questo, dice, serve un cambiamento di massa: ""Quando almeno 100 milioni di persone decideranno di fare qualcosa di diverso allora avverrà il vero cambiamento""."
"Libia, la Guardia Costiera viene pagata con i soldi della Cooperazione","ROMA - Gli aiuti arrivano in Africa sì, ma finiscono dentro le caserme dei militari del Niger, tra le guardie di confine del Sudan, nei centri di detenzione in Libia e - come ha comunicato una nota della Commissione Europea venerdì scorso - persino nelle imbarcazioni della Guardia Costiera del paese Nord Africano. Una dopo l'altra, negli ultimi due anni, le forze armate dei paesi di origine e di transito dei migranti sono state foraggiate dall'Unione Europea, interessata a blindare i propri confini esterni. Senza badare a regimi repressivi o accuse di violazioni dei diritti umani. E usando fondi stanziati proprio per tutelare quei diritti. Il ""trucco"" nelle risorse per la lotta alla povertà. Nel solo 2016 la Commissione Europea ha stanziato per progetti finalizzati alla ""gestione delle migrazioni"" in Africa circa 600 milioni di euro, principalmente provenienti dal Fondo Europeo di Sviluppo, la più importante fonte di risorse per la lotta alla povertà nelle ex colonie. Il ""trucco"" usato per cambiare la destinazione dei fondi si chiama Fondo Fiduciario Europeo di Emergenza per l'Africa, generalmente abbreviato con il termine inglese "" Trust Fund "". Istituito nel 2015 al vertice euro-africano de La Valletta con l'obiettivo di ""affrontare le cause profonde delle migrazioni"", il Trust Fund è stato riempito con 2,9 miliardi di euro di cui solo 214,7 milioni sono contributi aggiuntivi dei paesi membri. Tutto il resto (quasi 2,6 miliardi di euro) sono soldi destinati a dall'Unione a programmi di Cooperazione internazionale e allo sviluppo che vengono così in parte usati per iniziative militari di controllo delle frontiere, come ha documentato l'inchiesta "" Diverted Aid "" finanziata dal Centro Europeo di Giornalismo. La condanna del Parlamento Europeo. Il dirottamento dei fondi della lotta alla povertà per il controllo delle frontiere è stato esplicitamente condannato dal Parlamento Europeo che con una risoluzione del 13 settembre 2016 ha evidenziato, tra l'altro, il rischio che, concentrando i fondi nei paesi di origine e transito dei migranti vengano ridotte le risorse per i paesi più bisognosi. Tuttavia nel 2017 la tendenza denunciata dall'Europarlamento non si è interrotta, anzi. In aprile è stata adottata l'azione finanziariamente più rilevante del Trust Fund: 90 milioni destinati a ""gestire le migrazioni in Libia attraverso attività di protezione e sviluppo economico"", in particolare in 23 centri di detenzione per migranti clandestini controllati dal governo di Al Serraj e nei punti di sbarco dove la guardia costiera libica riporta le persone intercettate in mare. E' di ieri la notizia che il Trust Fund ha adottato una nuova azione da realizzare in Libia: 46 milioni di euro per sostenere l'Italia nell'equipaggiare sia la guardia costiera del governo di Tripoli che i guardie poste a presidiare il confine sud ovest, la regione del Fezzan, nel cuore del deserto del Sahara. L'ONU: ""Luoghi di estorsioni e violenze"" . L'azione del Fondo Fiduciario è prevista negli stessi centri di detenzione governativi che la missione ONU per la Libia ( Unsmil ) in un rapporto pubblicato a dicembre ha descritto come luoghi di estorsioni e violenze ""in gran parte di fatto controllati da gruppi armati"", mentre ""membri delle istituzioni partecipano alle attività di traffico di esseri umani"". Oim e UNHCR - che hanno firmato due contratti con il Trust Fund rispettivamente di 54,8 e di 13 milioni di euro - dichiarano di opporsi alla detenzione di migranti e rifugiati e di fare pressione sul governo di Tripoli per trovare sistemi di accoglienza alternativi, ma per il momento non risultano aperture in questo senso. S'ignora quanta gente è detenuta in centri du detenzione non ufficiali. Il personale internazionale delle due agenzie per motivi di sicurezza lavora al momento dalla Tunisia e si avvale di associazioni locali per portare avanti le attività. Ovvero, ad oggi: visite mediche e distribuzione di abbigliamento, biancheria, materassi e cuscini ai migranti nei punti di sbarco dove i migranti vengono portati dalla Guardia Costiera prima di essere spostati nei centri di detenzione; assistenza medica, distribuzione di cibo e lavoro di pressione a favore dei migranti più vulnerabili nei centri di detenzione e - per quanto riguarda l'Oim - rimpatri volontari assistiti nei paesi di origine dei migranti (nel 2017 ne risultano effettuati 5000, mentre sono previsti 15mila con l'attuale finanziamento). L'Oim si occupa anche di un sistema per tracciare i flussi migratori nel paese: ad oggi, secondo l'organizzazione, sono quasi 395mila i migranti in Libia. Dai 4 ai 7mila tra questi sono detenuti nei circa 30 centri di detenzione ufficiali mentre non si ha notizia del numero di persone detenute nei centri di detenzione non ufficiali, dove le condizioni di vita e le violenze sono molto peggiori. I due ""Fondi"" attorno alla Libia. Michael Koehler, membro del consiglio direttivo del Trust Fund e Direttore per il confine Sud della Direzione delle politiche di Vicinato della Commissione precisa a Repubblica che i progetti del Fondo Fiduciario in Libia sono finanziati prevalentemente con fondi provenienti dal Fondo per le Politiche di Vicinato , a differenza dei progetti negli altri paesi che sono finanziati dal Fondo Europeo di Sviluppo . Il Fondo per le Politiche di Vicinato ha comunque come obiettivi la promozione dei diritti umani e della giustizia, lo sviluppo economico e sociale, la mobilità e l'integrazione regionale dei paesi del confine meridionale e orientale d'Europa. ""Sostenere i paesi partner per meglio affrontare le cause delle migrazioni è una parte integrante della politica europea di Sviluppo e Cooperazione - afferma Koehler - come dichiarato nell'Agenda 2030 per gli obiettivi di sviluppo sostenibile, dove le migrazioni sono riconosciute come un fattore di sviluppo"". ""Così si alimenta un sistema di detenzione inaccettabile"". ""Lo stanziamento di una tale quantità di denaro da parte dell'Unione Europea ci preoccupa per il fatto che la Libia possa essere considerata una soluzione: è un paese in guerra con un sistema di detenzione completamente inaccettabile"" dichiara la direttrice Medici Senza Frontiere , Vickie Hawkins, che recentemente è andata nel paese nord africano, dove l'organizzazione umanitaria svolge assistenza medica proprio nei centri di detenzione governativi. ""In questo modo l'Ue sta alimentando il sistema invece che cercare vie alternative per provvedere accoglienza con standard accettabili e permettere alle persone di chiedere asilo direttamente dalla Libia"", aggiunge. ""In un centro di detenzione governativo ho incontrato una donna che stava da 10 mesi in detenzione come migrante clandestina anche se suo marito lavora in Libia da 8 anni: lei lo è andato a trovare dopo 4 anni ed è stata subito messa in carcere senza un processo. In questi mesi ha potuto fare solo una telefonata al marito. E' tuttora intrappolata in questo sistema di detenzione che è alimentato da finanziamenti europei!"""
"Nigeria, bambine shahid: Terre des Hommes, ""Fermate i Boko Haram""","MILANO - ""L'evolversi del conflitto in Nigeria, dove Boko Haram sta usando come orribile e inedito strumento di guerra delle bambine shahid per compiere attentati contro i civili"", impone scelte drastiche da parte della cosiddetta comunità internazionale, si legge in una nota di Terre des Hommes . ""Mancano le parole - prosegue la nota - per descrivere queste atrocità. Questi episodi dimostrano un disumano disprezzo per il valore della vita di chi è più indifeso e non può sottrarsi agli ordini"", dice Raffaele K. Salinari, presidente della Federazione Internazionale Terre des Hommes. ""La comunità internazionale non può stare zitta, ma deve spingere il governo nigeriano a proteggere con maggiore determinazione la popolazione civile da Boko Haram. In maniera particolare vanno protetti tutti i luoghi frequentati dai bambini, prime tra tutte le scuole, dove il gruppo terrorista spesso sequestra i suoi futuri combattenti. Garantire tutti i diritti dei bambini, rafforzare l'educazione e la protezione dell'infanzia, in Nigeria come altrove, è una valida strategia per contrastare il terrorismo"". Terre des Hommes è promotrice della Coalizione Stop all'Uso dei Bambini Soldato e da tre anni, con la sua Campagna ""Indifesa"" , Terre des Hommes è particolarmente impegnata a difesa delle bambine nel mondo, con progetti concreti per migliorare la loro condizione e azioni di sensibilizzazione per denunciare le violazioni dei loro diritti. 840 progetti in tutto il mondo. Terre des Hommes da 50 anni è in prima linea per proteggere i bambini di tutto il mondo dalla violenza, dall'abuso e dallo sfruttamento e per assicurare a ogni bambino scuola, educazione informale, cure mediche e cibo. Attualmente Terre des Hommes è presente in 65 paesi con oltre 840 progetti a favore dei bambini. La Fondazione Terre des Hommes Italia fa parte della Terre des Hommes International Federation, lavora in partnership con ECHO ed è accreditata presso l'Unione Europea, l'ONU, USAID e il Ministero degli Esteri italiano."
"Diocesi di Albenga, Papa Francesco sostituisce monsignor Oliveri","CITTA' DEL VATICANO - Dopo un anno e mezzo di ""commissariamento"" papa Francesco ha accettato le dimissioni di monsignor Mario Oliveri, dal 1990 vescovo della diocesi ligure di Albenga-Imperia. Come sostituto il pontefice ha scelto monsignor Guglielmo Borghetti, già nominato vescovo coadiutore nel gennaio 2015 in seguito ai numerosi scandali a sfondo sessuale verificatisi nelle parrocchie della diocesi affidata a Oliveri. Vari episodi controversi sono documentati in un dossier consegnato in Vaticano dal nunzio apostolico Adriano Bernardini dopo una visita ispettiva ad Albenga-Imperia. La principale colpa riconosciuta a monsignor Oliveri è quella di aver accolto negli anni numerosi religiosi già segnalati per condotte scorrette e aspiranti sacerdoti privi di una reale vocazione generando così diversi scandali, da corteggiamenti nei confronti delle fedeli a scatti di nudo finiti su Facebook, da furti all'interno della parrocchia fino ad arrivare a diversi casi di pedofilia. Ultimo episodio in arco temporale quello legato al nome di don Paolo Piccoli, trasferito ad Albenga come cappellano di una clinica dopo il rinvio a giudizio per l'omicidio di un sacerdote. Ma monsignor Oliveri aveva accolto anche don Francesco Zappella, ordinato sacerdote dopo essere stato condannato per abusi nel 1991 a Pinerolo; don Luciano Massaferro, riconosciuto colpevole di molestie nei confronti di una chierichetta; don Sandro Marsano, nominato suo segretario nonostante l'arresto per furto di libri dalla biblioteca Girolamini di Napoli; e padre Stefano Manelli, esautorato dalla Santa Sede e inquisito dai giudici italiani per reati gravi contro il patrimonio e le persone."
"Grillo: ""E' in corso un colpo di Stato"". Messora (M5s) cancella vecchio post sessista","ROMA - ""In Italia è in corso, ora, un colpo di Stato. Non puoi più far finta di nulla"". E' un attacco a 360 gradi quello di Beppe Grillo sul suo blog. Il leader Cinque Stelle si scaglia contro la riforma elettorale , il decreto Imu-Bankitalia e soprattutto contro la 'ghigliottina' decisa dalla presidente Laura Boldrini . Parla di ""fine della democrazia"" e invita la presidente a dimettersi. Dopo gli assalti del M5S ai banchi della presidenza della Camera, Grillo non si ferma e parte ancora una volta all'attacco di Laura Boldrini. ""La presidente della Camera deve dimettersi, ha violato, lei che doveva farle rispettare per ruolo, le leggi della democrazia. Nessuno prima di lei si è spinto fino a questo punto. Il M5S farà in modo di invalidare il decreto"" Imu-Bankitalia ""e di ottenere le dimissioni della Boldrini. In alto i cuori!"", ha scritto ancora Grillo sul suo blog. Un'offensiva alla quale la stessa Boldrini replica secca: ""Per me è una vicenda chiusa. E' già stata abbastanza penosa"". E il segretario del Pd Matteo Renzi non risparmia a Grillo la sua ironia via Twitter. Ha detto @beppe_grillo che è in corso un #colpodistato . Mi pare sia il tredicesimo dall'inizio del 2014. Fate attenzione, mi raccomando. — Matteo Renzi (@matteorenzi) 4 Febbraio 2014 La stessa Boldrini, intervenendo nel corso dell'ufficio di presidenza, ha poi ribadito: ""Andiamo avanti secondo un metodo condiviso da tutti. Sarà un lavoro lungo, ma non ci saranno due pesi e due misure. Saremo obiettivi per ripristinare le condizioni di vivibilità della nostra Istituzione"". Della rissa scoppiata alla Camera mercoledì e giovedì scorso si sono occupati oggi i deputati Questori di Montecitorio che hanno presentato all'ufficio di presidenza la loro relazione. Dall'analisi degli episodi, si legge nel documento, emerge ""come numerosi parlamentari"" del Movimento 5 Stelle ""abbiano adottato comportamenti che, esulando da ogni forma legittima di ostruzionismo o di contestazione, sono stati finalizzati ad ostacolare materialmente, vale a dire attraverso forme fisiche di impedimento, il funzionamento degli organi parlamentari e a precludere ad altri deputati la possibilità di esercitare le proprie funzioni"". ""Si tratta - sottolineano - di un fenomeno di eccezionale gravità sul piano istituzionale che deve essere chiaramente contrastato con la dovuta fermezza"" con sanzioni. Nel loro documento i Questori Fontanelli e Fontana censurano però duramente anche il comportamento del loro collega Stefano Dambruoso nella seduta del 29 gennaio scorso in Aula che, spiegano, ""è risultato estraneo alle funzioni da questi ricoperte"". I questori valutano di ""eccezionale gravità"" il comportamento del deputato grillino della Camera Alessandro Di Battista (M5S) che impedì al capogruppo del Pd Speranza di svolgere una conferenza stampa. I commenti di Grillo sono arrivati dopo giornate ad alta tensione e dopo gli insulti e le offese sessiste alla presidente Boldrini. Polemiche a cui la diretta interssata ha risposto paragonando alcuni commentatori del blog a ""potenziali stupratori"" e che si sono fatte ancora più pesanti per il tweet di Claudio Messora , responsabile Cinque Stelle della comunicazione al Senato: ""Cara Laura, volevo tranquillizzarti. Anche se noi del blog di Grillo fossimo tutti potenziali stupratori, tu non correresti alcun pericolo"". Polemica durissima, di cui il giallo del tweet falso della terza carica dello Stato è solo uno degli ultimi capitoli. Messora e i commenti erotici. Agli attacchi sessisti a colpi di post Messora sembra abituato, visto che è stato 'beccato' da alcuni utenti in Rete a cambiare una pagina del suo blog, Byoblu, in cui scriveva fantasie erotiche su tre esponenti del Pdl, Maria Stella Gelmini, Mara Carfagna e Stefania Prestigiacomo. Il post incriminato si intitola 'Una cosetta a tre, con la Carfagna, la Gelmini e la Prestigiacomo' e risale all'11 luglio del 2010. Messora - nella versione originale del post - dava conto della visita a Siracusa delle allora ministre. Nello scritto, l'autore scivola dalla critica politica della prima parte a una fantasia erotica dettata ""dall'inconscio freudiano, con la sua imponderabile associazione di simboli"" che evitiamo di pubblicare. Oggi ha cancellato quelle parti, ma il testo è stato recuperato da alcuni utenti e ripubblicato in Rete. E a sfondo sessuale sono anche le offese che il deputato del M5S Massimo De Rosa avrebbe rivolto alle colleghe del Pd, e in particolare ad Alessandra Moretti che ha promesso azioni legali . ""Non mi nasconderò dietro l'immunità parlamentare perché sono un cittadino e da cittadino mi difenderò dalle false accuse del Pd. Non mi avvarrò della immunità parlamentare"", ha annunciato oggi De Rosa. ""Tra persone normali si chiede scusa e ci si ferma lì - ha aggiunto - Non era abituato a questo ambiente: gli ho dato l'occasione per distogliere l'attenzione dalle cose serie. In ogni caso, ho depositato una contro-querela per diffamazione nei confronti di tutti i deputati del Pd che stanno inventando e gonfiando le notizie"". Giachetti: ""Insulti non sono eversione"" . Una tensione sulla quale interviene Roberto Giachetti, deputato Pd e vice presidente della Camera. ""E' grave che si sia impedito fisicamente ai deputati di entrare in aula e accedere alle Commissioni. Quello che è stato scritto sul sito di Grillo, poi, è una cosa indegna. Ma che tutto questo possa essere definito come eversione dalla terza carica dello Stato, ancorché sotto pressione, è uno sbaglio"", ha detto intervistato ad Agorà Giachetti. Niente espulsione per Currò . Intanto oggi l'assemblea dei deputati del M5S ha deciso di non avviare la procedura per l'espulsione del deputato siciliano Tommaso Currò, spesso su posizioni ""dissidenti"". Currò era stato messo sotto accusa per la presentazione di un emendamento ""localistico"" alla legge di stabilità."
"Marchi: ""Favore ai palazzinari? No, ai risparmiatori""","ROMA - Onorevole Maino Marchi, lei è un esponente del Pd ed è stato il relatore sulla legge di Stabilità. Che dice di questa vicenda degli ""affitti d'oro""? ""C'è un intreccio fra varie cose. Tutto nasce da una parte dalla cosiddetta ""manovrina"", il decreto legge fatto per rientrare nel 3 per cento del rapporto deficit-Pil. E siccome ci sono problemi per disdire i contratti della Camera. si è messa una norma generale che prevede appunto la possibilità di recedere dai contratti in 30 giorni da parte di Stato, organi costituzionali, Regioni ed Enti locali..."". L'obiettivo è risparmiare. E poi che è successo? ""Questa norma generale è stata cancellata al Senato durante la discussione del decreto ""salva Roma"". Ma sabato sera alla Camera abbiamo soppresso questa soppressione"". E la legge di Stabilità come entra nella partita? ""Nella legge di Stabilità vi è un percorso parallelo. Nasce da un emendamento del Nuovo centrodestra che prevedeva questo: quando scade un contratto di affitto pubblico, prima di rinnovarlo l'Agenzia del demanio deve verificare se nell'area ci sono palazzi pubblici dove collocare gli uffici. Su questo la Ragioneria dello Stato ci ha dato un parere favorevole, ma ha segnalato la necessità di collegare il tutto ad una norma che salvaguardasse i fondi di investimento... "". Allora quello che è uscito dalla porta rientra dalla finestra? ""Il rischio segnalato era quello di produrre un danno ai risparmiatori che investono in fondi collegati ad edifici preziosi grazie all'affitto pubblico. La possibilità di recedere dagli affitti potrebbe fare perdere valori aquesti fondi. Io credo che questa norma sia giusta perché si tenta di tutelare il denaro dei risparmiatori e non dei proprietari. Questo non significa essere amici dei palazzinari, ma dei risparmiatori"". Ma c'è un comma oscuro che parla anche di ""terzi""... ""Io interpreto, perché la norma l'ha scritta la Ragioneria, che il proprietario dell'immobile può avere una parte del fondo. Questa norma va verificata e forse modificata. Vedo però che ci sono pareri contrastanti. Perché è la norma generale che andrebbe modificata, ma va fatto bene"". E ora che succede? ""Il governo già il 27 dicembre verificherà se c'è da fare una correzione a quanto prevede la legge di Stabilità""."
"Siria, Is: ""Liberate Rishawi entro il tramonto o il pilota giordano sarà ucciso""","AMMAN - In un audio attribuito all'ostaggio giapponese Kenji Goto e diffuso dai siti della galassia jihadista, l'Is lancia un ultimatum attraverso la stessa voce del reporter: ""La Giordania ha tempo fino al tramonto di giovedì per liberare la terrorista Sajida al-Rishawi e portarla al confine con la Turchia. Se questo non avverrà - afferma l'ostaggio - sarà ucciso il pilota giordano Muath al Kaseasbeh"" ancora nelle mani del Califfato. Goto, l'ostaggio giapponese: ""Rilasciate Rishawi o pilota giordano sarà ucciso"". Nel nuovo messaggio audio, un uomo che si identifica come Kenji Goto, il reporter giapponese tenuto in ostaggio dai militanti dell'Isis, dice che ""se Sajida al-Rishawi non è pronta per lo scambio per la mia vita al confine con la Turchia entro il tramonto di giovedì 29 gennaio, orario di Mosul, il pilota giordano sarà ucciso immediatamente"". Il Giappone ritiene che il nuovo messaggio diffuso dai jihadisti dello Stato Islamico con le minacce di morte al pilota giordano sia molto probabilmente autentico. Il portavoce del governo giapponese, Yoshihide Suga , ha detto ai giornalisti che la registrazione sembra reale. Si tratterebbe, dunque, di uno sviluppo all'ultimatum di martedì secondo cui il reporter e il pilota sarebbero stati uccisi entro le 24 ore se la Giordania non avesse accettato di rilasciare Sajida al-Rishawi, condannata a morte per aver fatto parte di un commando kamikaze che nel 2005 ad Amman causò in tre differenti attacchi la morte di circa 60 persone. Siria, la terrorista irachena detenuta in Giordania Ieri erano circolate molteplici e confuse notizie, tra cui quella secondo cui i due ostaggi (o anche solo uno) erano stati liberati in cambio della jihadista irachena. Amman, però, aveva smentito l'ipotesi, condizionata prima di tutto al rilascio del pilota giordano tenuto prigioniero."
"Nantes, furgone sulla folla: undici feriti. Il conducente si pugnala. La procura: ""Gesto isolato""","NANTES - Nuovo inquietante episodio in Francia. Un furgone è piombato su un mercato allestito per le festività natalizie al centro di Nantes, provocando almeno undici feriti. Il conducente del veicolo, che dopo l'incidente si sarebbe inferto nove colpi di coltello non lontano dal cuore, è ricoverato in uno stato definito ""grave"", così come versano in condizioni serie altre quattro persone travolte. L'uomo, Sebastien S., 44 anni, ""conosciuto ai servizi"" così affermano gli inquirenti, non avrebbe fatto rivendicazioni secondo quanto ha riferito la procuratrice di Nantes Brigitte Lamy: ""Si tratta di un gesto isolato. Non è terrorismo"". A fianco alla vettura è stato trovato un libretto, ora all'esame degli investigatori. In un primo momento fonti della polizia francese, riprese dal quotidiano Ouest France, avevano riferito che prima di pugnalarsi l'uomo avrebbe gridato ""Allah Akbar"", ""Dio è grande"" in arabo. Nantes, auto sul mercato di Natale Le prime ricostruzioni. L'automobilista ha puntato un piccolo chalet in cui veniva servito del vin brulè, circondato da diverse persone. La zona intorno alla place Royale in questo periodo è chiusa alle auto, e già gli inquirenti si interrogano su come l'uomo sia potuto giungere sul luogo dell'impatto senza essere bloccato. Intanto, il sito de Le Figaro scrive che l'assalitore è attualmente ricoverato in ospedale in condizioni molto gravi. Il sito del giornale parla di 17 persone ferite. Non vengono dati altri elementi sull'uomo che è nato nel 1970 e che non avrebbe legami con gruppi religiosi. Ieri a Digione un uomo alla guida di una macchina si era lanciato sulla folla al grido di ""Allah Akbar"". Oggi le forze dell'ordine hanno confermato che soffre di malattie mentali. La reazione delle istituzioni. Intanto cresce l'allerta delle istituzioni e delle forze dell'ordine francesi. ""Serve estrema vigilanza"", avverte il presidente Hollande. ""Sangue freddo e buon senso"", rincara il premier Valls. Per il suo impegno contro lo Stato islamico,la Francia - unico Paese europeo ad effettuare raid aerei nei cieli dell'Iraq insieme agli Usa - ha già pagato un pesante tributo di sangue, con l'uccisione di Hervè Gourdel, l'alpinista rapito a settembre in Algeria e sgozzato da un gruppo di fondamentalisti affiliati all'Isis. A rendere la Rèpublique particolarmente esposta, c'è poi la sua missione anti-jihad nel nord del Mali o la legge contro il divieto del velo nei luoghi pubblici. Prima comunità islamica d'Europa - con circa 5-6 milioni di musulmani - Parigi deve anche fare i conti con un esercito di connazionali, spesso indottrinati sul web, che cedono alle sirene della Guerra Santa. ""Abbiamo oltre un migliaio di individui coinvolti dalla jihad in Siria o in Iraq, oltre trecento sono lì"", ha avvertito il premier, invitando ""tutta la società a reagire""."
"Voice-Care, per difendere la nostra voce dallo stress","LA NOSTRA voce, forse la risorsa relazionale più importante di cui disponiamo, è più delicata di quanto si pensi. Se viene sottoposta a stress, ovvero se viene sollecitata a lungo e in luoghi con una cattiva acustica può subire danni, anche permanenti. E corrono maggiori rischi le persone che per lavoro devono usare la voce per diverse ore al giorno, come i professori, i cantanti, gli attori e gli operatori di call center. Ricerche condotte negli Stati Uniti dal National Centre of Voice and Speech stimano che il 20% degli insegnanti e l'11% dei cantanti soffrano di patologie all'apparato fonatorio. I ricercatori del Politecnico di Torino hanno realizzato Voice-Care, un dispositivo leggero e facile da indossare, dotato di un microfono a contatto e di un elaboratore dati, in grado di monitorare il livello di pressione sonora, la frequenza di oscillazione delle corde vocali e il tempo in cui una persona usa la voce nel corso della giornata. In questo modo è possibile conoscere in anticipo eventuali problemi e patologie e intervenire con rimedi adeguati prima che i danni diventino troppo gravi.  Il progetto di Voice-Care si è giovato della collaborazione tra il professor Alessio Carullo del dipartimento di elettronica e telecomunicazioni, che ha contribuito con la sua esperienza nel campo delle misurazioni elettriche ed elettroniche, e della professoressa Arianna Astolfi del dipartimento energia, specializzata nel settore dell'acustica applicata. Una prima sperimentazione di Voice-Care è stata condotta, in collaborazione con l'Inail, su un campione di venti insegnati di scuola primaria. Altri test sono stati svolti, in collaborazione con la London South Bank University, su dei cantanti lirici. ""In particolare, in una scuola elementare di Torino in cui c'erano condizioni acustiche pessime a causa di soffitti alti e dell'assenza di materiali assorbenti alle pareti, è stato rilevato uno stress vocale eccessivo da parte degli insegnanti, superiore a quello registrato in altri istituti. Si è quindi deciso di effettuare un intervento di ristrutturazione acustica che ha previsto la posa di pannelli fonoassorbenti alle pareti. Così, dati alla mano, è stato possibile sia abbattere il tempo di riverbero sonoro e il rumore di fondo sia ridurre in modo significativo il grado di sforzo vocale necessario per fare lezione"", spiega Alessio Carullo a Repubblica.it.  Per quanto riguarda, invece, l'ambito clinico è in corso una sperimentazione che coinvolge il gruppo di lavoro del Politecnico di Torino e gli specialisti in otorinolaringoiatra del dipartimento di scienze chirurgiche dell'Università di Torino, coordinati dal professor Giancarlo Pecorari. Inoltre, i costi di realizzazione di Voice-Care sono piuttosto contenuti: se si considera il prezzo d'acquisto di tutti componenti si arriva attorno ai 400 euro per ogni prototipo. Costi che potrebbero diminuire sensibilmente, qualora un partner industriale si facesse carico della produzione in serie. Il Politecnico di Torino sta dialogando Bitron Industrie, una multinazionale attiva nel campo della meccatronica, interessata a produrre il dispositivo."
"Irlanda, abolito il reato di blasfemia e riconfermato il presidente Higgins","LONDRA. Dopo avere approvato negli ultimi anni il matrimonio gay e il diritto d’aborto, l’Irlanda sembra essersi schierata anche per cancellare la legge che punisce la blasfemia come un reato. In un altro passo verso la secolarizzazione di quello era il Paese più ferventemente cattolico d’Europa, un exit-poll sul referendum di ieri indica che il 71 per cento dei partecipanti ha votato sì alla rimozione dell’articolo della Costituzione secondo cui la bestemmia e ogni insulto alla divinità sono illegali. Il medesimo sondaggio condotto all’uscita dalle urne conferma le previsioni della vigilia sull’elezione del presidente della repubblica: sarebbe stato riconfermato nell’incarico Michael D. Higgins, poeta e letterato 77enne, figlio di un combattente nella guerra d’indipendenza dalla Gran Bretagna ed estremamente popolare. In base all’exit-poll, Higgins è stato rieletto con il 58 per cento delle preferenze. Il presidente Higgins con la moglie ai seggi  La carica di presidente, nonostante l’elezione diretta, è prevalentemente cerimoniale: la guida effettiva della nazione è nelle mani del primo ministro, attualmente Leo Varadkar, figlio di un immigrato indiano e dichiaratamente omosessuale. Ma è la prima volta in mezzo secolo che un presidente che cerca di venire rieletto deve affrontare un altro candidato. L’avversario di Higgins, l’uomo d’affari Peter Casey, avrebbe ottenuto il 21 per cento dei voti. L’affluenza è stata bassa, come di regola quando non si vota anche per il parlamento. Congratulations @MichaelDHiggins . Really happy that you will continue to be our President for the next 7 years — Leo Varadkar (@campaignforleo) 27 ottobre 2018 Il conteggio ufficiale dei voti è iniziato soltanto questa mattina, ma il risultato sia del referendum sulla blasfemia, sia sull’elezione presidenziale, viene considerato scontato, viste le percentuali degli exit-poll. “Congratulazioni Michael Higgins”, twitta il premier Varadkar. “Sono veramente felice che lei continuerà a essere il nostro presidente per i prossimi 7 anni”."
"New Horizons alle porte di Plutone, il fascino dell'incontro ravvicinato","C'E' UN personaggio misterioso che si aggira nel Sistema Solare. E' Plutone, il pianeta più distante di tutti, che orbita solitario a quasi cinque miliardi di chilometri dal Sole, nelle regioni più fredde e buie del Sistema Solare. Di questo corpo celeste sappiamo davvero poco, perché non è mai stato visitato da una sonda interplanetaria, e gli unici dati in nostro possesso provengono dai telescopi a terra o nello spazio. Ma il vero volto di Plutone ci verrà svelato presto, quando questo lontano mondo sarà visitato dalla sonda New Horizons della NASA . Lo storico incontro ravvicinato avverrà il 14 luglio, quando la sonda ""sfiorerà"" Plutone da una distanza di circa diecimila chilometri. In attesa di questo storico evento, senza precedenti nella storia, la New Horizons continua a inviare nuove immagini di Plutone e del suo corteo di lune, contribuendo a costruire un identikit sempre migliore di questo remoto inquilino del Sistema Solare. I primi colori di Plutone e Caronte: la 'danza' registrata da New Horizons Pianeta o non pianeta? Scoperto nel febbraio 1930 dall'astronomo americano Clyde W. Tombaugh, Plutone è sempre stato descritto sui libri di scuola come il nono pianeta del Sistema Solare, e il più distante dal Sole. Nel 2006 tuttavia, l'Unione Astronomica Internazionale ha declassato Plutone a ""pianeta nano"", in seguito a una formulazione più rigorosa della definizione di pianeta. Il ""caso Plutone"", che nel 2006 ha creato grande scalpore nella comunità astronomica, nasceva dalla scoperta di altri corpi celesti oltre l'orbita di Nettuno, molto simili in dimensioni e massa a Plutone. Dopo un'analisi più accurata, era chiaro che Plutone e simili appartenevano a una nuova famiglia di corpi celesti che non avevano caratteristiche tali da potersi definire pianeti veri e propri. In particolare, i nuovi arrivati non possiedono un campo gravitazionale abbastanza intenso da ""spazzare"" la loro orbita da corpi celesti simili, come fanno tutti i pianeti da Mercurio a Nettuno. Nonostante abbia perso il suo ""status di pianeta"", Plutone non ha però mai perso l'attenzione degli astronomi, che hanno addirittura progettato una sonda come New Horizons per andarlo a visitare. New Horizons, incontro ravvicinato con Plutone Lontano e misterioso . Di Plutone sappiamo infatti molto poco, e le informazioni principali le abbiamo dalle osservazioni condotte dai telescopi sul nostro pianeta o dal telescopio spaziale ""Hubble"". La sua orbita è fortemente ellittica, a differenza di quella dei pianeti del Sistema Solare, e per completare un giro intorno al sole impiega quasi 248 anni. La sua distanza minima dalla nostra stella è pari a circa 30 volte la distanza che c'è la Terra e il Sole. Dalle osservazioni ottenute finora si stima che Plutone abbia un diametro di circa mille chilometri, circa il 70% di quello della Luna. Le immagini ad alta risoluzione del telescopio spaziale ""Hubble"" hanno mostrato alcuni particolari sulla superficie di Plutone, fra cui regioni più chiare che potrebbero essere completamente ghiacciate. A quella distanza infatti il Sole è solamente una stellina, e le temperature alla superficie si aggirano sui -230 °C. Le informazioni che possediamo sono di tipo generale, ma restano da capire ancora moltissimi aspetti del sistema di Plutone e delle sue cinque lune, Caronte, Nix, Hydra, Cerbero e Styx. Non è ad esempio chiaro come si sia formato questo pianeta nano, o come sia fatta la sua superficie o la sua atmosfera. Studiare oggetti così distanti dal Sole potrebbe inoltre aiutarci a capire meglio anche la formazione del nostro Sistema Solare. Dopo l'incontro con Plutone infatti, New Horizons si dirigerà verso altri corpi celesti simili, appartenenti alla cosiddetta Fascia di Kuiper. Come un pianoforte . Per risolvere questi misteri è nata quindi la sonda New Horizons, lanciata il 19 gennaio 2006 dalla base di Cape Canaveral in Florida. Per dimensioni e forma, la sonda assomiglia a un pianoforte, a cui è collegata un'antenna da circa 2 metri di diametro per le comunicazioni a terra. Nel corso del suo lungo viaggio verso Plutone, New Horizons ha effettuato un incontro ravvicinato con l'asteroide 132524 APL nel giugno 2006 e con Giove nel settembre dello stesso anno. In particolare, l'incontro con Giove è servito alla sonda per avere una spinta in base all'effetto della ""fionda gravitazionale"". Nella parte restante di viaggio, la sonda è stata mantenuta prevalentemente in ibernazione, e riattivata solo in alcuni brevi periodi. Il vero e proprio ""risveglio"" della New Horizons, in preparazione all'incontro con Plutone, è avvenuto lo scorso 6 dicembre. Da quel momento, gli strumenti sono stati man mano riattivati e la sonda ha iniziato a inviare nuovi dati e nuove immagini. Pochi giorni fa, gli scienziati della NASA hanno reso noto che ora la sonda può ottenere immagini con una risoluzione superiore a quanto sia mai stato possibile fare con il telescopio spaziale ""Hubble"". Dalla sua distanza attuale di quasi 25 milioni di chilometri, la New Horizons può ora regalarci immagini mai ottenute prima di Plutone, fra cui uno spettacolare ""ritratto di famiglia"" di Plutone con le sue lune reso pubblico dalla NASA pochi giorni fa. Ora il team di New Horizons si prepara all'incontro con Plutone, e sul sito del Jet Propulsion Laboratory è possibile seguire in diretta la posizione della sonda , che si avvicina sempre più a questo lontanissimo corpo celeste. Per la prima volta nella storia, stiamo davvero arrivando alle porte di Plutone."
"Finalmente, due futuri numeri 1","La prima risposta c'è. Molti chiedevano: qualcuno dei giovani approdati alle ATP World Tour Finals può aspirare a sostituire con dignità - senza, per carità, ambire a emularne le imprese - i grandi in uscita di scena, segnatamente Roger Federer e Rafael Nadal? Sì, ci sono ragazzi così: lo conferma l'ultimo match del girone quest'anno dedicato a Ivan Lendl nella O2 Arena, lussuosa vetrina per le qualità tecniche e agonistiche degli attuali numero 4 e 9 al mondo, il canadese Milos Raonic, classe 1990, e l'austriaco Dominic Thiem, 1993. I due hanno messo a punto grazie ai rispettivi coach Riccardo Piatti e Gunther Bresnik, che li seguono da molto tempo, stili e strategie di gioco diverse, che tengono conto delle differenze fisiche, atletiche e psicologiche. Raonic sfrutta l'altezza (195 centimetri) e tende a chiudere rapidamente gli scambi. Negli ultimi due anni ha migliorato parecchio la mobilità sia laterale sia in avanti, sfoggiando talvolta perfino finezze di polso sotto rete. Thiem ha fatto anche di più: quando già era la promessa del tennis austriaco, ha accettato di cambiare il rovescio, che era a due mani. Racconta: ""È stato molto difficile e stressante, ho perso molte partite prima di trovare l'equilibrio con una mano"". Adesso, è il suo colpo più sicuro. Il gigante nato a Podgorica ha via via acquisito una notevole sicurezza nei propri mezzi, segno di tranquillità nervosa, mentre Dominic ha una caratteristica che è solo dei grandi: rischia quando è in difficoltà. Entrambi hanno alle spalle una stagione di rilievo. Raonic ha vinto in gennaio il torneo di Brisbane e poi ha raggiunto le finali a Indian Wells, al Queen's e a Wimbledon, la sua prima volta in uno Slam. Thiem ha sommato quattro successi su tre superfici diverse (Buenos Aires, Acapulco, Nizza e Stoccarda) e due finali perse a Monaco di Baviera e a Metz. La partita di stasera è di fatto un quarto di finale, perché chi vince va dritto in semifinale. Nel pomeriggio Novak Djokovic, già qualificato, s'è scaldato per un'ora e dieci minuti (6-1 6-2) con David Goffin, chiamato a sostituire l'infortunato Gael Monfils nel girone: per il belga, niente di diverso di quanto aveva fatto nel corso della settimana, da cortese panchinaro disposto ad allenare gli otto titolari delle Finals. Dunque, il match da non perdere è proprio quello tra Milos e Dominic, che nel primo set danno vita a uno spettacolo di alto livello. L'austriaco non si lascia intimidire dalle bordate dell'avversario, che infila più volte con incrociati e lungolinea violenti e precisi. Tiene con autorevolezza i propri turni di servizio e nel tie break si porta avanti per 2-4. Raonic è però un esperto di tie break, e non si smentisce nemmeno stavolta: recupera e fa proprio il set. La seconda frazione è segnata dal break subito dall'austriaco in apertura. Non riesce più a riprendersi, anche perché l'avversario è un difensore che non arretra mai. Finisce 6-3, e il risultato non tradisce quanto s'è visto sul campo principale dell'impianto londinese. Ma stasera chi, soddisfatto, ha preso l'underground o il battello per tornare a casa da East Greenwich sa d'avere visto il trailer di un film che avrà molte repliche. O, meglio, molti sequel."
"Incidente ferroviario in Calabria, due feriti gravi","GIMIGLIANO - Due treni si sono scontrati a Gimigliano, un centro poco distante da Catanzaro: ottanta i feriti, due sono gravi. L'incidente si è verificato lungo la linea Catanzaro-Cosenza: si sono scontrati due treni delle Ferrovie della Calabria su tratto a binario unico tra Gimigliano e Cicala, a un chilometro a nord della stazione di Madonna di Porto. I convogli sono schiacciati l'uno sull'altro, con le cabine di guida praticamente distrutte, in una leggera curva, in un tratto di aperta campagna alle spalle del santuario della Madonna di Porto. Resta da chiarire se si sia trattato di un errore umano o se ci sia stato un malfunzionamento nelle segnalazioni. In particolare, si dovrà esaminare il semaforo della galleria di Madonna di Porto: il treno che viaggiava verso Catanzaro si è infatti messo in movimento mentre la linea ferrata era occupata dall'altra littorina. I macchinisti non sono riusciti a evitare l'impatto. Il bilancio provvisorio dell'incidente parla di 6 persone ferite in maniera più seria, due più gravi in codice rosso e quattro gialli. I due codici rossi (un trauma cranico e un trauma toracico) sono stati trasportati con l'elisoccorso a Cosenza e Catanzaro. Tra i quattro gialli c'era anche una donna in stato di gravidanza. Tutte le persone che erano a bordo del treno sono state estratte dalle carrozze: si trattava in gran parte lavoratori e studenti pendolari. A bordo di uno dei convogli c'erano anche 16 atleti della squadra giovanile di calcio della Garibaldina di Soveria Mannelli: tornavano da Catanzaro dove avevano disputato una partita. I giovani calciatori sono rimasti feriti in modo lieve e sono stati smistati tra gli ospedali di Catanzaro e Soveria Mannelli. La Procura della Repubblica di Catanzaro ha aperto un'inchiesta per accertare le cause dell'incidente ferroviario: sul luogo è giunto il procuratore aggiunto della Repubblica di Catanzaro, Giovanni Bombardieri. Il magistrato, avvicinato dai giornalisti, non ha rilasciato dichiarazioni. Sull'incidente è intervenuto anche il presidente del Codacons, Carlo Rienzi, che ha sottolineato l'emergenza del sistema ferroviario italiano: ""Gli incidenti ferroviari in Italia, seppur in diminuzione, sono ancora troppi, ed è necessario intervenire per incrementare la sicurezza sulle rotaie del nostro paese"", ha detto Rienzi, aggiungendo che è assolutamente necessario migliorare controlli e manutenzione."
"Vaticano, controlli per un drone sospetto","Controlli sono scattati all'alba a Roma in zona Vaticano, nell'area del rione Borgo, per la presenza di un drone sospetto. Nell'area vaticana, per motivi di sicurezza, è prevista la 'no fly zone' e anche gli aerei di linea hanno rotte modificate. Sul posto ssono intervenute pattuglie della polizia e dei carabinieri e l'area è stata più volte sorvolata da un elicottero per verifiche dall'alto. I controlli sono terminati dopo oltre un'ora. Le verifiche si sono concentrate in particolare nella zona di Borgo Vittorio. Da venerdì, a quanto si apprende, era stata notata la presenza del drone per il quale sono giunte segnalazioni alle forze di polizia e stamane poco prima delle 6 sono scattati i controlli, anche in ragione delle minacce terroristiche di questi giorni. Ad occuparsi delle sicurezza nella zona del Vaticano sono le forze dell'ordine italiane che si aggiungono alla Gendarmeria vaticana."
"Pirateria, di nuovo accessibili i siti del maxi sequestro torrent","SONO ancora accessibili quasi tutti i 46 siti colpiti dal maxi sequestro operato dalla Guardia di Finanza per violazione del copyright. Si rivela quindi un flop la più grande operazione di questo tipo mai avvenuta in Italia, nei giorni scorsi. E il motivo, a quanto risulta a Repubblica.it , è che la Guardia di Finanza si è scontrata con un problema piuttosto grave: il sequestro, così com’era stato eseguito in un primo momento, provocava il blocco di centinaia di migliaia di siti innocenti (di fatto, censurandoli). La Guardia di Finanza di Roma ha dovuto quindi contattare gli operatori telefonici e chiedere di rimediare alla mattanza. Alcuni operatori allora, non sapendo che fare, hanno rimosso il blocco. Altri invece l’hanno convertito in un blocco ""light"", che gli utenti internet avvezzi al download pirata hanno già imparato ad aggirare. Per capirne di più, bisogna sapere come funzionano questi sequestri, ormai piuttosto abituali in Italia. Un giudice, su denuncia di un detentore di copyright, ordina agli operatori di sequestrare alcuni siti, ossia di fare alcune operazioni tecniche sulle proprie reti in modo da bloccare l’accesso agli utenti italiani. I siti non sono infatti eliminati da internet (perché sono presenti su computer ospitati in Paesi stranieri); semplicemente, viene posto un blocco tra loro e gli utenti. Il blocco può essere di due tipi, tecnicamente: via IP o via Dns. Il primo equivale a mettere una palizzata molto alta, superabile solo con qualche difficoltà tecnica. Peccato che sia un metodo radicale. Dobbiamo sapere infatti che, per come funziona internet, a uno stesso indirizzo IP possono far capo vari siti non collegati tra loro. Tutti i siti che sono posti sotto l’indirizzo IP di un sito sequestrato vengono allora bloccati, anche se non c’entrano niente. Ed è quello che è successo in un primo momento con il maxi sequestro. Per intenderci: se il sito fosse un negozio da sequestrare, è come se la polizia - invece di chiuderlo- mettesse una palizzata su una strada, la quale conduce però non solo al negozio incriminato ma anche a tanti altri edifici. Tutti resi inaccessibili (o quasi) agli utenti italiani. Il blocco via Dns invece è molto facile da aggirare: basta cambiare le impostazioni Dns sul proprio sistema operativo. È un’operazione che va fatta una volta sola, quindi gli utenti abituali di siti pirata l’hanno già eseguita tempo fa. È probabile che molti di loro non si siano nemmeno accorti dei sequestri Dns sui quei 46 siti, allora: per loro il blocco è come se non ci fosse mai stato. Teniamo conto inoltre che cambiare i proprio Dns e accedere a un sito sequestrato è di per sé un’operazione legale (non lo è scaricare opere pirata tramite quel sito). Impedire - volontariamente o no - l’accesso degli utenti a siti che non sono soggetti di un ordine di sequestro è una cosa grave: equivale a censurare internet. Così si spiega perché gli operatori si sono affrettati a rimediare eliminando il blocco oppure convertendolo in Dns. Per di più, alcuni di quei 46 siti hanno subito cambiato estensione (da .tv a .org, per esempio) e quindi sono tornati accessibili direttamente nonostante i blocchi. Insomma, il maxi sequestro è finito in un nulla di fatto. ""Questo dimostra che i blocchi sono inutili o dannosi. Piuttosto, bisognerebbe fare come negli Usa, con la tecnica del ""follow the money"": colpire non i siti ma le vie di finanziamento dei loro gestori"", spiega Fulvio Sarzana, avvocato tra i massimi esperti di questi temi. Sarzana ha seguito da vicino il sequestro, pubblicando l’ordine con la lista completa dei siti bloccati."
"Gerusalemme, il Papa ricorda vittime Shoah: ""Mai più questa mostruosità""","GERUSALEMME - ""Mai più"" la Shoah"". E' questo il monito di Papa Francesco, nel Memoriale Yad Vashem di Gerusalemme. ""Signore, ascolta la nostra preghiera, la nostra supplica: salvaci per la tua misericordia, salvaci da questa mostruosità, Signore onnipotente"". A Gerusalemme il pontefice ha reso omaggio agli ebrei sterminati durante l'Olocausto, e ha pregato in un luogo simbolico delle dispute che circondano la città santa per le tre religioni. Poco dopo è andato al Memoriale della Shoah e ha acceso il braciere a Yad Vashem. Parlando dell'Olocausto il Papa ha detto che ""forse nemmeno il Padre poteva immaginare una tale caduta, un tale abisso!"". Signore, salvaci da questa mostruosità"", ha aggiunto Bergoglio. Papa Francesco: ""No alla violenza in nome di Dio"". Sulla spianata delle Moschee, incontrando il Gran Mufti di Gerusalemme, il Papa, ha lanciato un appello: ""Rispettiamoci ed amiamoci gli uni gli altri come fratelli e sorelle! Impariamo a comprendere il dolore dell'altro! Nessuno strumentalizzi per la violenza il nome di Dio! Lavoriamo insieme per la giustizia e per la pace!"". Anche noi, come Abramo ""vorremmo essere testimoni dell'agire di Dio nel mondo e per questo, proprio in questo nostro incontro, sentiamo risuonare in profondità la chiamata ad essere operatori di pace e di giustizia, ad invocare nella preghiera questi doni e ad apprendere dall'alto la misericordia, la grandezza d'animo, la compassione"", ha aggiunto. Per entrare nella Cupola della roccia, uno dei luoghi più sacri dell'Islam, Bergoglio si è tolto le scarpe. Papa Francesco al Muro del Pianto: il suo biglietto riposto tra le pietre ""Viviamo una comunicazione e uno scambio fraterni che possono darci ristoro e offrirci nuove forze per affrontare le sfide comuni che ci si pongono innanzi, ha detto ancora il Pontefice al Gran Muftì sottolineando che il suo ""pellegrinaggio non sarebbe completo se non contemplasse anche l'incontro con le persone e le comunità che vivono in questa Terra"". ""Pertanto - ha spiegato - sono particolarmente lieto di ritrovarmi con voi, fratelli e amici musulmani"". Nel suo discorso, Francesco ha ricordato ""la figura di Abramo, che visse come pellegrino in queste terre"". ""Musulmani, Cristiani ed Ebrei - ha detto - riconoscono in Abramo, seppure ciascuno in modo diverso, un padre nella fede e un grande esempio da imitare. Egli si fece pellegrino, lasciando la propria gente, la propria casa, per intraprendere quell'avventura spirituale alla quale Dio lo chiamava"". ""Un pellegrino - ha poi concluso - è una persona che si fa povera, che accetta di lasciare la propria patria, è protesa verso una meta grande e sospirata, vive della speranza di una promessa ricevuta"". INTERATTIVO Papi, 50 anni di viaggi Le vittime del terrorismo. Francesco ha completato così oggi la sua visita in Terra Santa. Nel corso della mattinata, dopo aver deposto una corona di fiori sulla tomba di Teodoro Herzl, il Pontefice ha reso omaggio alla stele in ricordo delle vittime israeliane del terrorismo nelle immediate vicinanze. La visita è avvenuta su richiesta del premier Benyamin Netanyahu. Secondo la radio militare la richiesta di Netanyahu è stata avanzata ieri dopo aver visto il Papa in raccoglimento accanto alla Barriera di sicurezza a Betlemme, costruita da Israele a partire dal 2001 mentre era investito da una ondata di terrorismo palestinese. ""Il terrorismo è male perché nasce dall'odio, perchè non costruisce ma distrugge, il nostro popolo capisce che la via del terrorismo non aiuta, che il cammino del terrorismo è fondamentalmente criminale. Preghiamo per tutte le vittime del terrorismo, mai più terroristi nel mondo"", ha detto il Papa. L'incontro con Peres. Dopo la visita al Memoriale della Shoah, Papa Francesco è stato accolto dal presidente di Israele Shimon Peres al palazzo presidenziale. ""La pace è questione di creatività e ispirazione e tu le porti entrambe con te"", ha detto Peres, accogliendo il pontefice - .La pace tra le religioni - ha aggiunto Peres - è un viatico per la pace in altri campi"". Il presidente israeliano ha poi ringraziato per l'invito all'incontro di pace in Vaticano con il presidente palestinese Abu Mazen, dando la disponibilità ad accettarlo, senza parlare di una data. Proprio su questo punto l'ex negoziatore dell'Olp Muhammed Shtayeh, ribadendo che i palestinesi hanno accettato con favore l'iniziativa del Pontefice, ha detto che l'incontro in Vaticano, è da ritenersi ""significativo"", anche se avrà principalmente un valore ""simbolico"". I explained to the Pope that building the security fence prevented many more victims that Palestinian terror planned to harm. — Benjamin Netanyahu (@netanyahu) 26 Maggio 2014 Il pontefice ha usato il suo viaggio per fare appello alla fine del confine mediorientale, invitando i presidenti di Israele e Palestina in Vaticano per una giornata di preghiera. Sia Shimon Peres che Mahmoud Abbas hanno accettato, l'incontro si dovrebbe tenere il 6 giugno prossimo. La Santa Sede non ha rinunciato alla proposta di Paolo VI per uno statuto internazionalmente garantito di Gerusalemme. ""Ci sono tante proposte - chiarisce infatti Papa Francesco ai giornalisti al ritorno dalla Terra Santa - sulla questione di Gerusalemme, la Chiesa cattolica, il Vaticano ha la sua posizione dal punto di vista religioso: una città della pace per le tre religioni"". ""Le misure concrete per la pace - ricorda il Papa - si devono negoziare, magari si deciderà che questa parte diventi capitale di uno stato, l'altra dell'altro..."". Personalmente, conclude, ""non mi sento competente per dire che si faccia questo o quest'altro, sarebbe una pazzia da parte mia, credo che si deve entrare con fratellanza, mutua fiducia sulla strada del negoziato. Ci vuole coraggio, e io prego tanto il Signore perchè questi due presidenti abbiano il coraggio di andare avanti. Di Gerusalemme dico solo che sia città di pace delle tre religioni"" Nel corso del colloquio con Peres, Nobel per la pace, il pontefice lo ha definito un ""uomo buono e saggio"". Poi ha auspicato che vengano evitate ""iniziative e atti che contraddicono alla dichiarata volontà di giungere ad un vero accordo e che non ci si stanchi di perseguire la pace con determinazione e coerenza""."
"Musica e cinema, anche Michele Placido e Luca Barbarossa tra i premiati a 'Roma videoclip'","Emozioni, artisti e registi per la XIV edizione di ""Roma Videoclip - il cinema incontra la musica"", che si è svolta alla Sala Fellini, negli Studi di Cinecittà a Roma, condotta da Claudio Guerrini. Ideata e diretta da Francesca Piggianelli, in collaborazione con Luce Cinecittà, con il supporto di Roma Lazio Film Commission, Cinecittà Panalight, Sagevan ed Equilibra, con il Patrocinio della Regione Lazio e del Mibac, Roma Videoclip è la più importante kermesse nazionale dedicata al magico connubio tra cinema e musica, in una sala gremita sono stati assegnati i seguenti premi : ""Special award artista femminile dell'anno e per i 10 anni di carriera"". ALESSANDRA AMOROSO che ha ritirato anche il premio per il videoclip ""Due Destini"" con FEDERICO ZAMPAGLIONE, che ha anche ricevuto un Premio come artista e regista innovativo per il videoclip ""Noi casomai"". Riconoscimenti anche ai Tiromancino, a Giglia Marra, come attrice rivelazione e FRANCESCO MONTANARI, che ha ricevuto lo ""Special award attore dell'Anno"" per le sue molteplici, apprezzate interpretazioni al cinema, teatro e in televisione. MICHELE PLACIDO premiato per la regia di ""NON MI AVETE FATTO NIENTE"", con FABRIZIO MORO, che ha ricevuto anche il premio come artista maschile dell'anno e per il videoclip ""L'eternità"" (il mio quartiere) regia di Trilathera. Luca Barbarossa  LUCA BARBAROSSA ha ricevuto lo ""Special award connubio di cinema, musica, originalità"", e per il videoclip ""LA DIETA"", di Paolo Genovese con Anna Foglietta e Marco Giallini ""Special award connubio cinema e musica ed interpretazione"" alla regista Luisa Carcavale e Luna Vincenti per ""MILLE ANNI LUCE"" ""Special award connubio di cinema e musica"" a Piotta per ""SOLO PER NOI"" ed al regista Glauco Citati. ""Special award rivelazione connubio cinema e musica"" a Marcondiro per ""AMMORE VERO"", regia di Marco Borrelli, con Stefano Fresi. ""Special award rivelazione connubio cinema e musica"" a La Scelta per ""ARGILLA"" a Mirko Frezza e Milena Mancini ed ai registi Matteo Casilli e Giorgio Varano. ""Special award cinema, musica e sociale"" ad Antonio Diodato e Roy Paci per ""ADESSO"" tratto dal cortometraggio ""LA NOTTE PRIMA"" alla regista Annamaria Liguori ""Special award cinema e musica"" a Ron per il videoclip ""Almeno pensami"" regia di Glauco Citati ed a alla regista del cortometraggio ""Cristallo"" Manuela Tempesta per il brano di chiusura di Ermal Meta ""Vietato morire"" delle Vibrazioni ""Tutto sbagliato"" di Simone Catania con Vinicio Marchioni e Marco D'Amore"
"Donne, il potere di decidere se essere madri oppure no","ROMA - Il diritto di poter scegliere se avere o meno un figlio, la necessità di un accesso più ampio possibile alla salute sessuale e riproduttiva, dati approfonditi sulla situazione demografica globale e la ricaduta che questi elementi hanno sullo sviluppo sostenibile di tutto il pianeta. C’è questo e molto altro nel rapporto “ Lo stato della popolazione nel mondo 2018 – Il potere della scelta. Diritti riproduttivi e transizione demografica ”, che è stato presentato da Unfpa (Fondo delle Nazioni unite per la popolazione) e Aidos , Associazione italiana donne per lo sviluppo, a Roma e in contemporanea in altre 100 città in tutto il mondo. I diritti riproduttivi e l'Agenda 2030. L’incontro di Roma è stato però molto più di una relazione sulle 150 pagine del rapporto. Agli interventi di Luigi De Chiara, ministro plenipotenziario e capo unità per la strategia, i processi globali e le organizzazioni internazionali della direzione generale cooperazione allo sviluppo del ministero degli Esteri, della direttrice dell’ufficio partnership strategiche dell’Unfpa, Mariarosa Cutillo e della demografa Patrizia Farina dell’università Bicocca di Milano si sono aggiunti interventi preziosi del pubblico. In particolare, i contributi dalla platea sono serviti a fare il punto sul peso che i diritti riproduttivi hanno per il raggiungimento dei 17 Obiettivi di Sviluppo Sostenibile previsti dall’Agenda 2030 dell’Onu e di come in Italia, Paese a crescita demografica zero, sia indispensabile insieme allo sviluppo di politiche di sostegno alle famiglie tutelare il diritto alla scelta di non avere figli. La libertà delle donne cambia il mondo. Alla base del rapporto Unfpa c’è infatti la considerazione che, come sottolinea il titolo, “la possibilità di scegliere assicurata a donne e ragazze può cambiare il mondo”. Tale scelta, come ha sottolineato De Chiara, va assicurata perché “interessarsi alle dinamiche demografiche permette di influire su uno dei fattori che garantiscono il benessere del pianeta”. Inoltre, ha detto il ministro plenipotenziario, tale scelta è strettamente connessa alle azioni per l’ empowerment femminile. De Chiara ha concluso ricordando che in questo campo di azione è molto impegnata la cooperazione italiana. Il costo umano delle disuguaglianze. Mariarosa Cutillo dell’Unfpa si è soffermata sul costo umano che consegue alla diseguaglianza di genere e sulle implicazioni sociali del potere di scelta in ambito riproduttivo. Cutillo ha parlato di microscelte individuali (se avere o no dei figli) da garantire attraverso macroscelte spettanti a livello nazionale, cioè azioni e decisioni politiche che garantiscano i diritti alla riproduzione. Da tutti gli intervenuti è arrivato il richiamo a politiche di investimento nella formazione e nell’istruzione non soltanto delle donne, le prime a farsi carico della scelta, ma dei giovani in generale. La fertilità ridotta del 50% rispetto agli anni '60. Alla professoressa Farina è spettato di andare nel dettaglio del rapporto, spiegando perché la transizione demografica, cioè la diminuzione della mortalità seguita da una diminuzione della natalità e da un aumento dell'incremento naturale sia strettamente collegata alle scelte riproduttive. Nel rapporto Unfpa infatti si mostra come oggi, a livello globale, la fertilità è inferiore di circa il 50 per cento rispetto alla metà degli anni ’60 e in Italia il tasso di fertilità è di 1,5 rispetto al 4,5 di alcuni Paesi dell’Africa subsahariana. È la prima volta che a livello globale ci sono state tra le diverse aree del mondo differenze tanto marcate nel tasso di fertilità. Mentre in alcuni Paesi del Nord del mondo la natalità è in costante diminuzione, si calcola che l’Africa subsahariana contribuirà per più della metà alla crescita della popolazione mondiale prevista da oggi fino al 2050. Dove si è costrette a fare solo le madri. Più volte nel corso dell’incontro si è sottolineata l’estrema disuguaglianza tra Paesi e culture nell’approccio al diritto alla riproduzione, una diseguaglianza che fa sì che ci siano donne “costrette” a fare soltanto le madri e altre portate a rinunciare alla maternità a causa di barriere economiche, disoccupazione, assenza di servizi per l’infanzia. Così, l’altro lato della medaglia dell’alto tasso di fertilità di alcune zone del mondo sono quei 53 paesi e territori in cui per anni la fertilità è stata inferiore al “livello di sostituzione”, con meno di 2,1 nascite per donna. Su tutti, il caso di Taiwan, che ha oggi il tasso di fertilità più basso al mondo, 1,1 nascite per donna. ""Le disparità nei tassi di fertilità sono un'opportunità"". Come ha sottolineato De Chiara, studi come quello dell’Unfpa sono essenziali per aiutare a considerare il dividendo demografico e le disparità nei tassi di fertilità nel mondo “come un’opportunità e non come un problema”. Per questo, sottolinea Aidos, che in collaborazione con l’Unfpa realizza l’edizione annuale del rapporto sullo stato della popolazione, “ogni Paese deve definire l’insieme di servizi e risorse necessari per sostenere i diritti riproduttivi di tutti i cittadini e le cittadine”, perché soltanto con politiche e servizi attenti ai bisogni delle famiglie e alta qualità di assistenza all’infanzia con finanziamenti pubblici si può garantire alle coppie che maternità e paternità siano il frutto di una vera scelta."
"""Londra via subito"", la Ue passa al contrattacco. E la Germania preme: “Unione più flessibile”","BRUXELLES.Da una parte fare presto e tagliare il prima possibile il cordone ombelicale tra Europa e Regno Unito. Dall'altra studiare forme di flessibilità che permettano, a chi lo vuole, di andare più avanti nell'integrazione senza perdere per strada altri vagoni del convoglio europeo. Sono questi i due principi che per il momento ispirano i leader europei nell'affannosa rincorsa al dopo Brexit , che vede in programma una girandola di incontri e consultazioni. Per tutti è stata una giornata lunghissima. Qualcuno non è andato a dormire. Altri sono stati svegliati alle 5 di mattina, quando il responso delle urne ha rovesciato le previsioni dei sondaggi. E subito è cominciato, alle prime ore dell'alba, un frenetico incrociarsi di telefonate tra le capitali per decidere cosa fare, in attesa delle prime dichiarazioni ufficiali da Londra. Juncker, Tusk e Schulz, i presidenti di Commissione, Consiglio e Parlamento, si sono trovati in mattinata a Bruxelles per chiedere l'avvio dei negoziati di uscita della Gran Bretagna ""al più presto possibile"". A mezzogiorno i ministri degli esteri e degli affari europei si sono incontrati a Lussemburgo. Oggi a Berlino si rivedranno i capi delle diplomazie dei sei paesi fondatori a cui francesi e tedeschi presenteranno una bozza di documento che parla di una ""Unione più flessibile"". Stessi concetti, urgenza e flessibilità, che vengono sottolineati da un documento comune approvato ieri dai principali gruppi politici del Parlamento europeo: popolari, socialisti, liberali e verdi. Lunedì si incontreranno a Berlino Merkel, Hollande e Renzi, che ieri si sono ripetutamente parlati per telefono. Il premier italiano è atteso questa sera a Parigi per una cena con Hollande: ""Un incontro informale in cui si affronteranno le questioni politiche legate a Brexit"", precisano fonti dell'Eliseo. Martedì a Bruxelles si aprirà il primo vertice post-Brexit: David Cameron verrà, ma solo per riferire sugli esiti del referendum e sulle sue dimissioni. Poi rientrerà a Londra e il Consiglio europeo proseguirà anche mercoledì a 27, per la prima volta senza la Gran Bretagna. Se shock c'è stato per la decisione britannica, che ha sorpreso un po' tutti, la consegna unanimemente rispettata è stata quello di non mostrare esitazioni. Ci dispiace per l'esito del referendum, ma l'Europa va avanti e resta la nostra scelta comune. Anzi, andrà ancora più avanti. Questo è stato il messaggio univoco venuto ieri da Bruxelles e dalle capitali europee, anche quelle tradizionalmente più euroscettiche. Un segnale di fermezza che trova la sua espressione simbolica nella richiesta di chiudere il divorzio britannico ""nei tempi più brevi possibili"", come ha detto il presidente francese Hollande. Ma non sarà facile. Cameron ha lasciato intendere che lascerà al suo successore, nominato in ottobre, il compito di comunicare ufficialmente la volontà del Regno Unito di abbandonare la Ue. E il leader Brexit, Boris Johnson, possibile prossimo inquilino di Downing Street, sposa la tattica temporeggiatrice dicendo addirittura che ""non c'è bisogno di invocare l'articolo 50 dei Trattati"", che regola l'uscita di un paese dalla Ue: ""non c'è nessuna fretta, niente cambierà nel breve periodo"". La mossa di Londra è molto abile. Gli inglesi usano l'unica arma loro rimasta, il diritto esclusivo di avviare la procedura di recessione, per fare pressione sulla Ue e intavolare nel frattempo negoziati informali in cui ottenere il massimo delle garanzie per il dopo-Brexit. Ma questa volta gli europei non sembrano disposti a stare al gioco: "" Penso che deve essere chiaro a tutti che il processo di incertezza in cui siamo entrati non deve durare troppo a lungo. Bisogna accelerare le cose "", ha spiegato il presidente della Commissione, Juncker. Dopo lo schiaffo ricevuto dai britannici, non si vede in giro disponibilità a toni concilianti. Un documento pubblicato dal giornale tedesco Handelsblatt, e attribuito all'entourage del Finanzminister Schaeuble, suggerisce di non estendere alla Gran Bretagna il mercato unico, ma solo un'unione doganale sulla base di un accordo di associazione come quello con la Turchia. Il Parlamento europeo ha subito chiesto a Juncker di togliere al commissario britannico Jonathan Hill il portafoglio dei mercati finanziari. La tentazione di rendere il più doloroso possibile il divorzio di Londra si alimenta anche nella speranza di dissuadere altri paesi dal seguirne l'esempio. In questo senso va inteso l'orientamento a prefigurare una Ue più flessibile, che non costringa i governi che non lo vogliono a ulteriori cessioni di sovranità. ""Mentre alcuni possono scegliere di integrarsi più lentamente, o in misura minore, il nucleo della Ue deve essere rafforzato per evitare soluzioni ""à la carte"""", scrivono i capi dei gruppi politici del Parlamento europeo. Già il governo polacco euroscettico chiede ""un nuovo Trattato "" che riconosca la sovranità degli stati-nazione. E Merkel ricorda la necessità di rispettare le diverse sensibilità dei popoli europei. Andare avanti, dunque, ma senza creare nuove fratture dopo quella appena dolorosamente consumata con Londra."
"Anche Ed Sheeran lascia Twitter: da Kanye West a Emma Stone, quando le star abbandonano i social","TWITTER perde un’altra star. Hater e scatenate fandom fanno un'altra vittima illustre: si tratta della popstar britannica Ed Sheeran che, dopo un violento attacco da parte dei fan di Lady Gaga (che lui avrebbe a sua volta sbeffeggiato in un'intervista) e in generale dopo la sua esibizione al Glastonbury festival, ha deciso di darci un taglio. In quest’ultimo caso è stato accusato di aver utilizzato una base registrata, mentre si trattava di una ""loop station"". Ed Sheeran abbandona Twitter per colpa dei troll: ""Certe offese rovinano le giornate"" Fatto sta che, come molte altre celebrità prima di lui ( Kanye West , Lindsay Lohan , Emma Stone , Louis C.K. ) anche Sheeran ha preferito mollare e sottrarsi all'ondata di insulti e violenza gratuita. Proprio lui che, lo scorso anno, si era preso una lunghissima pausa anche da Facebook per lavorare all’ultimo disco, intitolato ""÷"", uscito lo scorso marzo e accompagnato da una serie di hit come Shape of You, Castle on the Hill e Galway Girl: ""Ho abbandonato definitivamente Twitter , i commenti cattivi di alcuni utenti ti rovinano le giornate"" ha detto al tabloid The Sun . LEGGI Britney Spears, malware nell'account della popstar In realtà l' account – che conta oltre 19 milioni di follower – non sarà chiuso ma di fatto prosciugato. Rilancerà solo le pubblicazioni su Instagram e poco altro. A ben vedere, in fondo, è quello che già accadeva da tempo: Sheeran di fatto usava la piattaforma per condividere i suoi post sul social videofotografico. In ogni caso, non sarà dunque più direttamente utilizzato dall’artista. ""I fan di Lady Gaga hanno letto un'intervista dove secondo loro io parlavo di lei e quindi mi hanno ricoperto di odio"" ha spiegato il cantautore di origini irlandesi. Il successo oltre i social network: le celebrità che non usano Twitter Molti altri, in passato, si erano presi delle pause dal social del passerotto che a tratti sa essere spietato: Leslie Jones , Justin Bieber e Sam Smith fra gli altri. Glastonbury ! Un post condiviso da Ed Sheeran (@teddysphotos) in data: 26 Giu 2017 alle ore 02:00 PDT In Italia hanno fatto molto discutere, ultimamente, i casi del dj, presentatore e direttore artistico di Radio Deejay Linus e dell'attore Alessandro Gassmann . E ancora prima quelli, tra i tanti, di Enrico Mentana e Claudia Gerini . Alla base, in quasi tutti i casi sia che si tratti di superstar straniere che di artisti, attori o giornalisti nostrani, c’è la dinamica perversa dei ""tweet-storm"" e della valanga di insulti e minacce che, al netto di blocchi e segnalazioni, non sembra poter essere gestita com’è invece spesso possibile fare (almeno per le celebrity) su Facebook con le funzionalità dell'app Mentions o su Instagram con gli ultimi filtri rilasciati."
Da FB live a Snapchat: ecco come seguire Rep Idee sui social,"Repubblica delle Idee è sempre più social. Per chi non potrà essere presente al Maxxi e all'Auditorium di Roma, sono tante le piattaforme a disposizione per seguire in diretta gli incontri in programma. Sulla pagina Facebook di Repubblica.it troverete i FB Live di alcuni eventi, mentre per sapere quali sono gli appuntamenti in programma potete visitare la fanpage La Repubblica delle Idee . Anche sui nostri account Twitter @repubblicait e @RepIdee potrete seguire i livetweeting e le dirette video degli incontri e seguire il flusso dei tweet sull'evento con l'hashtag #repidee56. Il nostro festival sarà raccontato anche tramite il nostro profilo Instagram @repidee56 , curato dai fotografi di Agf, dove condivideremo anche le foto degli utenti con hashtag #repidee56.  Due le novità social per l'edizione di quest'anno. È online la sezione del nuovo canale Youtube di Repubblica interamente dedicata alla Festa nella quale troverete le dirette streaming degli eventi. Ma i protagonisti sarete anche voi. Cominceremo a sperimentare il nostro account Snapchat proprio in occasione di RepIdee e lo faremo con le “storie” raccolte tra il pubblico e istantanee dalle serate in programma. Ecco il nostro account e lo snapcode che potete usare per seguirci nelle prossime ore. Repubblica su Snapchat, ecco come seguirci E per chi non volesse perdere nemmeno un appuntamento e godersi l'emozione di un incontro dal vivo, però, consigliamo di affrettatevi e prenotare subito un posto sul nostro sito . E condivideremo le vostre immagini e commenti sui social."
"In fuga dallo stress? La meditazione ""batte"" le vacanze","PER COMBATTERE lo stress e allungare la vita una vacanza potrebbe non bastare. Molto meglio affidarsi a metodi più antichi come lo yoga e la meditazione. Lo rivela uno studio condotto dalla Scuola di Medicina Icahn del Monte Sinai, in collaborazione con l' Università della California e la Harvard Medical School , che ha messo a confronto l'impatto biologico dell''""effetto vacanza"" in un resort con gli effetti della meditazione. Lo studio ha coinvolto 94 donne sane, di età compresa tra i 30 e i 60 anni. Le partecipanti hanno alloggiato per sei giorni nello stesso resort in California. Una metà è rimasta semplicemente ""in vacanza"", mentre l'altra metà ha seguito un programma di formazione alla meditazione, che comprendeva mantra, yoga ed esercizi di consapevolezza e riflessione. A tutte è stata somministrata una dieta ayurvedica sana, ritenuta efficacemente anti-infiammatoria. Inoltre, per valutare i cambiamenti, gli studiosi hanno inserito inoltre un gruppo di controllo di ""meditatrici regolari"", reclutate nella stessa fascia d'età. Obiettivo del ritiro: promuovere un intenso periodo di apprendimento e cambiamento psicologico. Trascendentale, taoista, zen e non solo: quanti modi per meditare I ricercatori hanno raccolto dati e campioni di sangue subito prima e subito dopo l'esperienza del resort, esaminando le variazioni di ventimila geni. Poi hanno ripetuto l'analisi un mese più tardi e, infine, a dieci mesi di distanza, per valutare il mantenimento dei benefici, tra cui sintomi depressivi, stress percepito, vitalità e consapevolezza. I risultati dello studio hanno mostrato che tutti i gruppi - meditatori inesperti, meditatori esperti, e vacanzieri - hanno avuto cambiamenti significativi nei profili molecolari dopo la settimana al villaggio, con cambiamenti più notevoli nelle attività legate alla risposta allo stress e alla funzione immunitaria, oltre che miglioramenti del benessere a breve termine: in pratica, più vitalità e meno angoscia, indipendentemente dal gruppo di appartenenza. A un mese di distanza, il gruppo dei meditatori inesperti ha segnalato una marcata variazione (in positivo) dell'attività anti-virale e, dopo un mese, un mantenimento più lungo dei beneifici contro i sintomi depressivi e lo stress rispetto ai vacanzieri. Dieci mesi dopo, questi sintomi e lo stress sono stati misurati nuovamente e confrontati con i punteggi basali pre-studio. Ne è emerso nuovamente che il meditatori inesperti hanno mostrato maggior mantenimento dei miglioramenti rispetto a chi non aveva meditato. Lo studio ha dimostrato, così, che tutti i gruppi hanno beneficiato di un significativo ""effetto vacanza"": hanno mostrato una soppressione delle reti che regolano le risposte allo stress, all'infiammazione e alla guarigione delle ferite. Ma l'""effetto meditazione"" ha ottenuto di più: i geni si sono rivelati capaci di funzioni cellulari migliori, rilevanti per invecchiare in buona salute. Una distinzione fondamentale, che sottolinea come imparare la meditazione possa essere un beneficio non solo strettamente psicologico, ma anche fisico."
"Samantha Cristoforetti, come si torna con i piedi per terra","SAMANTHA Cristoforetti ha salutato la Terra da lassù per 200 giorni. Domani tornerà a calpestarla e il suo congedo dallo spazio lo fa anche via Twitter. Sì perché la nostra AstroSamantha è già la donna dei molti record in campo aerospaziale , ma è anche di sicuro l'astronauta che ha twittato di più nel corso della missione. Una delle sue vedute preferite (e privilegiate), ""quando l'acqua abbraccia la Terra con un leggero tocco rosato"". One of my favorite views, when water embraces land in a soft pink glow. #HelloEarth pic.twitter.com/iJMp8OPtwO — Sam Cristoforetti (@AstroSamantha) 10 Giugno 2015 La prima donna italiana nello spazio, l'astronauta donna con il record di permanenza continuativa in orbita, l'ospite in collegamento con l'Italia durante il Festival di Sanremo. Il capitano dell'aeronautica che twitta. Eppure in 140 caratteri non c'è spazio per i tecnicismi. Tutti l'hanno vista bere il caffè preparato con la prima macchina per caffè espresso spaziale: non era un vezzo, ma parte delle ricerche sulla microgravità compiute a bordo dal capitano dell'aeronautica che si prepara a tornare domani, 11 giugno. Pochi conoscono invece i dettagli che hanno portato Samantha a conseguire il record di permanenza, arrivato per caso. Il rientro sulla Terra era previsto il 14 maggio, dopo 170 giorni in orbita, ritardato a causa del mancato attracco del cargo Progress M-27M , disintegratosi nell'atmosfera e precipitato nel Pacifico ai primi di maggio. Navicella Progress  Samantha racconta così l'accaduto nel diario di bordo: "" Avamposto Spaziale ISS. Orbita Terrestre - Giorno di missione 170 (12 maggio 2015) - Avete sentito la notizia? Oggi Roscosmos, l'Agenzia Spaziale Russa, ha ufficialmente annunciato che il nostro atterraggio è rimandato all'inizio di giugno, vale a dire che... Terry, Anton e io potremo rimanere nello spazio per qualche altra settimana! Mentre scrivo queste righe non riesco proprio a credere che la nostra data di atterraggio originale fosse domani, e a quest'ora starei per entrare nel mio sacco a pelo sulla ISS per l'ultima volta"". Invece è entrata nel suo sacco a pelo per altre 29 notti e ha continuato a godere di 16 albe e 16 tramonti al giorno, visto che la Stazione spaziale internazionale impiega circa un'ora e mezza per completare un'orbita ruotando intorno alla Terra, alla velocità di 28.800 km/h. Uno scatto di Samantha: l'Italia vista dallo spazio  Dopo 200 giorni di ""missione Futura"" tutto è pronto per il rientro, nonostante un piccolo imprevisto: una falsa partenza della navicella Soyuz, il veicolo che riporterà i tre sulla Terra, i cui motori hanno iniziato a funzionare in modo anomalo durante le prove di rientro. La Nasa ha riferito che, durante il test di routine dei sistemi di comunicazione radio tra la navicella e la Stazione spaziale internazionale, si sono accesi inavvertitamente i propulsori che hanno cambiato l'orientamento della Iss ed è stato necessario compiere una manovra per riportarla nella posizione corretta. Nessun pericolo, gli astronauti continuano i preparativi pre-distacco che sono iniziati con il controllo della tenuta stagna delle tute spaziali pressurizzate Sokol, di fabbricazione russa, che si indossano nella capsula in occasione dei voli di lancio e di rientro. Samatha durante la prova della tuta Sokol (foto Ansa)  Il russo Anton Skhaplerov, l'americano Terry Verts e Samantha domani alle 8.55 del mattino faranno i saluti di rito: una sorta di party di addio con i compagni che restano sulla Stazione spaziale (Gennady Padalka, Scott Kelly e a Mikhail Kornienko) in attesa del prossimo terzetto della missione ""Expedition 44"". Poi c'è l'ingresso nella capsula e la chiusura dei portelloni. Da quel momento i contatti saranno con il centro di controllo terrestre di Roscosmos che coordina le operazioni. Alle 12.20 ore italiane la navicella Soyuz TMA-15M, attualmente attraccata al modulo russo Rassvet, si sgancerà e inizieranno le procedure di uscita dall'orbita. Alle 15,43 italiane la capsula toccherà Terra nella zona di Dzhezkazgan, in piena steppa kazaka. Samantha, dopo aver lasciato la sua casa in orbita, a 400 km di altitudine, e aver rimesso piede sulla terra, inizierà il periodo di riabilitazione che segue tutti i voli spaziali, per riabituare il corpo alla gravità terrestre. La manovra più lunga e laboriosa è la procedura di preparazione dello sgancio della capsula dalla Stazione spaziale: i tre entreranno nella Soyuz vestiti con le tute pressurizzate e dopo la chiusura dei portelli viene verificata la tenuta dell'aria sia dal lato della Soyuz che dal lato della Stazione. Una volta che tutto è verificato gli astronauti si posizionano nel modulo di discesa e si legano ai sedili collegando le tute agli impianti di sostentamento vita. Lo sgancio vero e proprio, dopo tutte le verifiche, dura circa dieci minuti: quando viene raggiunta una distanza di sicurezza (circa 125 metri) i razzi di manovra vengono usati per accelerare la velocità di separazione della capsula, ora pronta per tornare sulla Terra. Inizia la fase pià delicata e pericolosa del rientro (che dura nel complesso un po' più di tre ore): quella dell'ingresso nell'atmosfera a circa 80 km di altezza, che porta la capsula a raggiungere temperature elevatissime e deve avvenire con un angolo preciso rispetto all'orizzonte terrestre. La navicella Soyuz (foto Esa)  Questa l'esatta cronologia del rientro: 8.30: inizio diretta dei saluti degli astronauti su Nasa Tv 8.55: chiusura portellone Soyuz 12.20: sgancio della Soyuz dalla Stazione 14.51: accensione di rientro o retro-accensione 15.18: separazione dei moduli della Soyuz e preparazione per l'ingresso nell'atmosfera 15.28: apertura del paracadute principale del modulo di discesa (a circa 10 km di altezza) 15.43 (le 19.43 in Kazakistan): atterraggio"
"La battaglia vinta di Pier: ""Io, primo laureato autistico esco dalla prigione di cristallo""","VOLPAGO DEL MONTELLO (Treviso) - Pier non ha avuto dubbi. Quando il papà gli ha chiesto se voleva andare a fare una gita al mare o a vedere i carri del carnevale a Treviso, è riuscito a dire: ""Carri"". Bisogna fare festa, a casa Morello. Piercarlo detto Pier si è laureato, 96 su 110. È diventato ""dottore magistrale in Scienze umane e pedagogiche"" con una tesi in cui parla di se stesso. Pier è affetto da autismo severo e non si ha notizia di altri autistici gravi che abbiano potuto cingersi d'alloro. ""Abbiamo vinto una battaglia - dice subito il padre Luciano, ex insegnante - ma la guerra continua. Ma lo sa che quando Pier si è iscritto all'università l'Usl voleva togliergli i 400 euro al mese dell'""accompagnamento""? Dicevano: se va all'università non è autistico. Invece anche l'ultima diagnosi, svolta in una struttura pubblica due anni fa, conferma purtroppo che il nostro Pier è affetto da autismo severo"". È una storia bellissima e triste, quella di Pier. Bellissima perché Pier, 33 anni, non si è fermato in un'aula delle elementari o delle medie con l'insegnante di sostegno ma è diventato dottore. Triste perché la sua laurea è una mosca bianca in un mondo dove migliaia di ragazzi autistici ""non parlanti"" non riescono a uscire da ""una vita - così ha scritto Pier nella sua tesi di laurea - muta, vacua e bisognosa di altri"". ""Io non so nemmeno - racconta il padre - cosa abbia provato, quando la commissione lo ha proclamato dottore e gli amici gli hanno fatto festa. Per un giorno e mezzo Pier si è ritirato nel suo posto preferito: il salotto di casa. Resta solo davanti alla tv accesa ma senza volume e ascolta musica alla radio: da Beethoven ai cantautori italiani. Non vuole che nessuno entri. Sì, ha visto i giornali, il Mattino e la Tribuna, che parlavano di lui. Ha fotografato gli articoli. Conosco i suoi tempi. Solo fra una settimana, via computer, potrò chiedergli come ha vissuto le ore della laurea. Io so che era molto teso, ma l'abbiamo capito solo noi genitori: aveva le guance rosse"". Nella storia di Pier ci sono stati molti muri e solo alcuni sono stati abbattuti. ""Fino alle medie - ha scritto nella tesi per la triennale in Scienze della formazione - ricordo di avere solo colorato in silenzio tanti pallini a quadretti nei corridoi della scuola. Sì, ho conosciuto tante aulette di sostegno e corridoi"". ""Ho imparato - ha scritto nella tesi specialistica, su ""Inclusione e ben-essere sociale: una storia di autismo per capire"" - a leggere mentre gli insegnanti facevano lezione agli altri. Ma come facevo a farlo capire ai professori, visto che non riesco a parlare?"". ""Fino ai tredici, quattordici anni - racconta il padre Luciano - Pier era giudicato dai medici un ritardato mentale. È stato allora che abbiamo incontrato la dottoressa Vittoria Realdon Cristoferi, che ha proposto una tecnica di scrittura facilitata, con l'assistenza di un operatore. E così è riuscito a frequentare l'istituto agrario di Montebelluna. I problemi più gravi sono arrivati dopo il diploma. Il Ceod - Centro educativo occupazionale diurno - ci ha proposto di inserirlo in una cooperativa sociale per disabili psichici, che è una struttura positiva per tanti ragazzi ma resta una gabbia, dorata ma sempre gabbia. Io e mia moglie Marta abbiamo deciso: Pier deve vivere in un ambiente normale, e per un ragazzo diplomato l'ambiente normale è l'università"". ""Viviamo - ha scritto Pier Morello - in prigioni di cristallo, prigioni di voce negata e di parole che non sono espressione di dovuta fiducia"". Un passo dopo l'altro, sempre in salita. Gli esami al computer, davanti al professore. ""Alcuni docenti - racconta il padre - non volevano laureare Pier. Dicevano: non potrà usare la laurea, e allora perché dobbiamo concedergliela? Non hanno capito che la laurea in fondo è un effetto collaterale. L'importante è il passo avanti. Che farà adesso il nostro Pier? Noi non ci fermiamo. Lavora già, nostro figlio, tre giorni alla settimana. Da qualche anno va alla scuola materna di Venegazzù come assistente delle maestre. In aula distribuisce le matite ai bimbi, prepara la tavola delle insegnanti, fa la ""sentinella"" in giardino durante la ricreazione e avverte le insegnanti se i bimbi litigano o si fanno male. È la Usl che paga un piccolo stipendio e l'assicurazione con una borsa lavoro. Credo che questo sia un ottimo intervento: Pier si sente utile e motivato a comportarsi bene. La scuola non è una gabbia di cristallo. Il dottor Pier continuerà questa attività. Cercheremo anche altro, se possibile, ma sempre in un contesto normale"". ""La disuguaglianza - ha scritto Pier - è la vera disabilità. So che cammino da solo... ma nella mia cesta di parole taciute trovo anche soli e lune, oceani e colori di luce"". ""Se il brano è stato scritto da Pier e non dal suo facilitatore - ha commentato Liana Baroni Fortini, presidente dell'Angsa, Associazione nazionale genitori soggetti autistici - Pier non può dirsi autistico perché dimostra di avere una comunicazione sociale molto buona"". La dottoressa Vittoria Realdon Cristoferi, medico neuropsichiatra che segue Pier da quando aveva 12 anni, non cerca polemiche. ""Nessuno di noi - dice - ha gridato al miracolo. ""Uno su mille ce la fa"", e questa è una buona notizia che però racconta che altri 999 non ce la fanno. Conosco Pier e gli ""parlo"" da quando era un bimbo. Mi ha sempre detto di voler vivere come gli altri. Ha raggiunto i risultati che si era prefisso. Pier è la dimostrazione che l'autismo non è incapacità. La laurea? Credo che per lui la conquista più importante sia stata quella di vivere con gli altri, andare con gli amici a prendere il sole a Prato della Valle... Sa di non poter fare da solo. Ma ha visto che la porta della gabbia può essere aperta""."
"Siria, l'Onu accusa Assad: ""Ha autorizzato crimini di guerra e contro l'umanità""","DAMASCO - In Siria sono state trovate prove di crimini di guerra e contro l'umanità riconducibili al presidente Bashar al-Assad e al suo entourage : lo riferisce l'Alto commissario Onu per i diritti umani, Navi Pillay . La commissione d'inchiesta sulle violazioni dei diritti umani in Siria ""ha prodotto prove massicce di crimini molto gravi, crimini di guerra e crimini contro l'umanità"", ha detto Pillay, aggiungendo che le prove indicano ""la responsabilità ai più alti livelli di governo, compreso del capo dello Stato"". La commissione - che era stata incaricata di valutare le violazioni subito dopo l'inizio del conflitto, nel marzo 2011 - ha accusato il regime siriano, ma ha anche puntato l'indice contro gli jihadisti che stanno cercando di scalzare Assad. Il team è composto da quattro giudici, tra i quali l'ex procuratore capo per i crimini di guerra, Carla Del Ponte , ed è guidato dal brasiliano Paulo Sergio Pinheiro . La commissione - che non ha accesso alla Siria ma ha fatto oltre duemila interviste nei Paesi circostanti, per telefono o via Skype - ha messo insieme un lungo elenco di presunti responsabili. Navi Pillay ha spiegato che la lista resterà riservata fino a quando non le sarà chiesto di metterla a disposizione di un'inchiesta ""credibile"", un'inchiesta - ha spiegato ai giornalisti - che potrà essere nazionale o internazionale. La Pillay ha comunque rinnovato il suo appello affinché Assad sia consegnato alla Corte Penale Internazionale dell'Aja: ""L'entità delle mostruosità degli abusi commessi da elementi di entrambe le parti - ha aggiunto - quasi non è credibile"". Intanto, secondo l'agenzia di Stato Sana , miliziani jihadisti anti-regime sono entrati nel convento di Santa Tecla, nel villaggio cristiano di Maalula, a 60 chilometri a nord di Damasco. Secondo Sana , ""fonti locali hanno detto che i terroristi hanno fatto irruzione nel convento e hanno preso in ostaggio la madre superiora, Pelagia Sayyaf , e altre suore"" che lavorano nell'orfanotrofio adiacente la struttura. L'ong Osservatorio nazionale per i diritti umani in Siria (Ondus) ha confermato che i ribelli hanno ripreso il controllo di Maalula, ma non ha parlato della presa in ostaggio delle religiose nel convento ortodosso. I jihadisti si erano impadroniti una prima volta del villaggio in settembre e ne avevano danneggiato le chiese. Successivamente erano stati respinti dalle forze lealiste e da milizie cristiane armate, ma erano rimasti sulle alture circostanti e i loro cecchini avevano continuato a colpire il centro. I ribelli siriani, infatti, hanno preso il controllo di parti della antica città cristiana di Maalula, nelle montagne del Qalamoun vicino a Damasco. Tre giorni fa le brigate di jihadisti hanno attaccato le forze governative e in seguito gli abitanti della città sono fuggiti a Damasco, temendo di essere presi di mira come punizione per essere sostenitori di Assad o cristiani. In precedenti combattimenti, i ribelli islamisti avevano profanato chiese ma ignorato le persone. Nella zona, ribelli ed esercito si scontrano per il controllo di una strada strategica e di vie necessarie ai rifornimenti provenienti dal Libano. Siria: i ribelli conquistano un importante sito petrolifero. In 33 mesi di brutale conflitto civile, le vittime in Siria sono ormai vicine a quota 126mila. Il bilancio è stato fornito dallo stesso Ondus, che in base alle testimonianze di attivisti, avvocati e medici che si trovano nel paese ha certificato 125.835 morti fino a ieri. Fra le vittime figurano 44.381 civili, dei quali 6.627 bambini e 4.454 donne. Secondo i dati dell'Osservatorio, negli scontri hanno perso la vita almeno 27.746 combattenti dell'opposizione, fra i quali 19mila civili che si erano uniti alla rivolta, 2.221 disertori dell'esercito del regime e 6.261 cittadini stranieri che hanno appoggiato la lotta armata contro il regime di Assad. Sul fronte lealisti del governo, i morti sono stati quasi il doppio: 50.927 soldati, secondo l'Osservatorio."
"Costa: ""Furti in casa, sanzioni più severe ed effiacia della pena""","ROMA . ""Oltre 250mila furti in casa in un anno. È essenziale intervenire in modo drastico"". Dice così il vice ministro della Giustizia Enrico Costa, uno degli artefici degli emendamenti per alzare le pene su furti, scippi e rapine. Ritiene davvero che una pena minima più pesante sia un deterrente per scippatori e ladri? ""Il nostro obiettivo va molto al di là della deterrenza e punta sulla certezza ed efficacia della pena. Ai responsabili di questi gravi delitti va comminata una sanzione severa e soprattutto, una volta individuati, non possono godere di sconti di pena per effetto del gioco delle attenuanti"". Ci spiega meglio di che si tratta? ""L'eventuale presenza di circostanze attenuanti vanifica molto spesso gli aumenti di pena previsti per le aggravanti. Determinando un affievolimento della sanzione. Il nostro emendamento annulla questo effetto perché abbiamo ritenuto che gli abbassamenti di pena non sarebbero in linea con la gravità dei fatti. Tecnicamente si tratta di non consentire che eventuali attenuanti vengano ritenute equivalenti o prevalenti rispetto alle aggravanti del furto in abitazione"". Da anni le forze di polizia si lamentano perché fanno fatica ad arrestare scippatori, ladri e rapinatori e poi se li ritrovano di nuovo in strada. Gli aumenti di pena servono per evitare proprio questo? ""Il lavoro delle forze dell'ordine è faticoso ed è frustrante individuare un responsabile e vederlo tornare in circolazione in un batter d'occhio. I meccanismi individuati non saranno forse risolutivi, ma vogliono porre un argine a questo rischio"". Questi reati sono tra quelli vissuti peggio dalla gente. Le prossime misure del governo, in concreto, potranno diminuire il loro numero enorme? ""Sono convinto che potranno dare un contributo: si tenga conto che, negli ultimi 10 anni, i furti in appartamento sono aumentati del 127%, e si tratta di delitti che colpiscono i cittadini non solo nel patrimonio, ma anche nell'intimità della loro vita privata. In un momento di crisi economica, questo rischia di essere il colpo di grazia per chi è già in difficoltà"". La gente in verità è disperata.... ""Ed è in ansia quotidiana perché sempre più spesso il furto in abitazione viene realizzato senza porsi il problema della presenza o meno dei proprietari e questo determina che frequentemente evolva in rapina attraverso violenze nei confronti delle vittime. Questa è la ragione per cui siamo intervenuti aumentando le pene anche per la rapina"". C'è però chi, come l'associazione Antigone, è contraria e sostiene che aumentare le pene non serve a nulla, anzi ha un effetto negativo. ""Ho già evidenziato che si tratta di garantire una pena certa. Sono convinto che di fronte a questa prospettiva, che oggi onestamente non vedo, l'effetto repressivo potrà emergere"". Questi aumenti di pena non sono in contraddizione con altre leggi, come la tenuità del fatto e la riforma della custodia cautelare fatte dal vostro governo, che puntavano ad avere meno arrestati in galera? ""Queste norme mirano ad attribuire sanzioni coerenti alla gravità dei fatti. E le ritengo assolutamente coerenti con il percorso normativo che lei ha citato"". Non state strizzando l'occhio alla Lega? ""Stiamo andando nella direzione giusta. Spero che anche la Lega voti queste misure"". Se la sente di fare una stima sui tempi? Quando potranno passare questi aumenti? ""Entro l'estate il testo del processo penale, che contiene le nuove norme, è in calendario alla Camera. Spero che entro l'anno possa arrivare la legge""."
"Ucraina, rapiti osservatori Osce. Milizie filorusse: ""Spie di Kiev""","KIEV - Tredici osservatori della missione Osce (Organizzazione per la Sicurezza e la Cooperazione in Europa) nell'Ucraina orientale sono stati sequestrati dai separatisti filo-russi. Il gruppo, accusato di spionaggio, stando a quanto confermato dal governo di Kiev, è stato fermato dai separatisti armati vicino a Sloviansk. Dalle prime informazioni risulta che dello staff fanno parte tre soldati e un interprete tedeschi, e osservatori militari della Repubblica Ceca e di Polonia, Svezia e Danimarca. L'episodio è stato definito 'scioccante' dal vice ministro degli esteri di Kiev, Danylo Lubkivsky, che ha chiesto il rilascio degli ostaggi. Proprio oggi Mosca ha chiesto a Kiev di interrompere ""qualsiasi tipo di azione militare"" nell'est dell'Ucraina. E in serata Washington accusa: ""Aerei da guerra russi hanno violato in diverse occasioni lo spazio aereo ucraino nelle ultime 24 ore"". Nessun segno di distensione dunque, mentre l'operazione militare contro i filorussi prosegue nel sud-est del Paese, la Russia rivendica il diritto a inviare militari per 'autodifesa'. E l'America, stando a quanto riferisce il segretario al Tesoro americano, Jack Lew, è pronta a intervenire se Mosca non farà un passo indietro. Per affrontare un tema che preoccupa la Ue, nel pomeriggio il premier italiano Matteo Renzi ha preso parte a una conference call con il presidente Usa Barack Obama, la cancelliera Angela Merkel, il premier britannico David Cameron e il presidente francese François Hollande sulla crisi e sulle strategie da seguire. Mosca sotto accusa . Secondo il primo ministro ucraino Arseny Yatseniuk, che domani a Roma incontrerà Renzi e Papa Francesco, ""Mosca vuole la terza guerra mondiale"". ""Il mondo non ha dimenticato la seconda guerra mondiale e la Russia vuole già iniziare la terza. Tutta la responsabilità per l'aggressione sul territorio ucraino e per la minaccia alla stabilità e alla sicurezza internazionali è della Russia"", ha detto Yatseniuk. Il suo ministro degli esteri, Danylo Lubkivsky, parlando alla stampa alle Nazioni Unite, ha detto di temere un'invasione da parte di Mosca: ""Abbiamo informazioni che ci dicono che siamo in pericolo - ha detto - . Proteggeremo la nostra patria da ogni invasione, ma la Russia deve mettere fine a questa follia"" Merkel: ""Ulteriori sanzioni"" . La cancelliera tedesca, Merkel, ha espresso la sua profonda inquietudine sulla situazione in una telefonata al presidente russo Vladimir Putin. ""Considerati i mancati risultati, dobbiamo pensare, e anche mettere in pratica, ulteriori sanzioni nell'ambito del livello due"" stabilito dall'Ue, ha detto. @matteorenzi durante conference call con @BarackObama François Hollande, Angela Merkel, David Cameron #cosedilavoro pic.twitter.com/7ta8ZPoIh7 — nomfup (@nomfup) 25 Aprile 2014 Nuovi ammonimenti dagli Usa. Anche gli Usa sono pronti a intervenire. ""La finestra temporale"" per cambiare la sua linea in Ucraina ""si sta chiudendo"" e gli Stati Uniti sono pronti a varare nuove sanzioni per farle pagare un prezzo ""crescente"" per la ""destabilizzazione"" della repubblica ex sovietica, ha detto il segretario di Stato americano, John Kerry. ""Se la Russia sceglie la strada della de-escalation, tutti noi ne saremo lieti"", ha spiegato Kerry, ""ma se non lo fa, il mondo garantirà che il prezzo per la Russia possa solo salire"". Il ministro degli Esteri Sergei Lavrov incontrando alcuni diplomatici. Mosca ha replicato che non accetterà imposizioni ""unilaterali"" . Lo ha detto il ministro degli Esteri Sergei Lavrov incontrando alcuni diplomatici. ""La Russia aiuterà il processo di de-escalation del conflitto sulla base del compromesso di Ginevra, ma sottolineo che non ci potranno essere nei nostri confronti richieste unilaterali"", ha detto il capo della diplomazia russa. Scontri a Kramatorsk. Secondo l'agenzia russa Ria Novosti , ci sono stati scontri anche nella città orientale di Kramatorsk. Le forze di sicurezza e le truppe di assalto ucraine hanno circondato Slavyansk, nell'est del Paese, per la seconda fase dell'operazione ''antiterrorismo''. Il ministro dell'Interno di Kiev, Arsen Avakov ha confermato che il governo va avanti contro ""i terroristi"", mentre il Cremlino rivendica il diritto di inviare i propri 'peacekeeper' secondo le norme internazionali, come ha riferito l'ambasciatore russo all'Onu, Vitali Ciurkin. L'articolo 51 della Carta dell'Onu ""prevede l'autodifesa e noi - ha aggiunto - lo abbiamo applicato nel conflitto nel Caucaso nel 2008"". Ucraina, elicottero colpito da granata: il momento dell'esplosione. Truppe alla frontiera . Le truppe russe impegnate nelle manovre militari a ridosso dell'Ucraina si sono spinte ad appena un chilometro dalla frontiera. Mentre i filorussi dell'Ucraina orientale hanno approvato il quesito per il ""referendum"" che vorrebbero svolgere l'11 maggio nonostante gli scontri a fuoco tra insorti e forze fedeli a Kiev: ""Sostieni - recita il testo - l'atto di indipendenza della Repubblica di Donetsk?"" Cpi apre inchiesta preliminare . Intanto il procuratore della Corte penale internazionale dell'Aia, la giurista gambiana Fatou Bensouda, ha deciso di aprire un'inchiesta preliminare sui crimini commessi in Ucraina negli ultimi tre mesi del regime di Viktor Yanukovich."
"Armenia, gruppo armato assalta sede polizia a Erevan: un morto, diversi feriti","TENSIONE a Erevan, capitale dell'Armenia, dove un gruppo di uomini armati giunti a bordo di camion ha preso d'assalto il quartier generale della polizia e dei reparti del ministero dell'Interno. E si è barricato dentro l'edificio prendendo diverse persone in ostaggio. Fra gli ostaggi, due dei quali sono stati poi liberati dalle forze speciali, c'è anche il capo della polizia Valery Osipyan. Lo riferisce Russia Tv, aggiungendo che una poliziotto è morto nell'attacco e altri due sono rimasti feriti. In un video diffuso dagli insorti, è spiegato che l'attacco è stato lanciato per chiedere la liberazione di Jirair Sefilyan , leader dell'opposizione arrestato il 20 giugno. E la popolazione è invitata a mobilitarsi scendendo in piazza. ""Cari amici - recita il video - cittadini, nazione armena, stiamo facendo questo per voi... uscite in strada!"". Armenia, tensioni nella capitale: gruppo armato contro sede polizia L'edificio è ora circondato da truppe e sul posto di trova il capo delle forze di sicurezza dell'Armenia, Vladimir Gasparyan. Le autorità hanno aperto trattative con gli aggressori, come ha confermato un comunicato del Servizio di Sicurezza Nazionale. Lo stesso comunicato aggiunge che sostenitori degli aggressori hanno diffuso sui social network false informazioni su una rivolta armata in corso. Armenia, commando assalta stazione di polizia. Serfilyan ha fondato in ottobre il movimento ""Nuova Armenia"", affermando che il cambiamento di governo non è possibile tramite elezioni. Il 20 giugno è stato arrestato con l'accusa di aver ordito un complotto per prendere il controllo di alcuni edifici chiave di Erevan."
"Libia, ""Italia pronta a un ruolo guida"". La scommessa di Renzi e il mandato dell'Onu. Il rischio dei terroristi sui barconi","ROMA - ""La riunione del Consiglio di sicurezza sulla Libia , al di là dei contenuti della dichiarazione, è un chiaro successo italiano. Finalmente stanno aprendo gli occhi. Ora bisogna fare un passo in avanti"". Renzi guarda con soddisfazione a quanto accaduto al palazzo di vetro. Convinto che senza la costante pressione italiana i Quindici non avrebbero nemmeno iscritto la questione all'ordine del giorno, ora il premier punta al traguardo successivo: un ""investimento politico al massimo livello"" nella missione diplomatica delle Nazioni Unite per arrivare a un accordo anti-Is tra le fazioni libiche. Il che, fuori dal linguaggio felpato delle diplomazie, significa una cosa sola. Bernardino Leon, l'inviato speciale di Ban-Ki-Moon, ha fatto il massimo che poteva fare, ha operato bene. Ma ora serve ""un upgrade"". Una personalità riconosciuta in tutto il mondo che sappia farsi sentire. La missione Onu, se si vuole scongiurare davvero un intervento militare che, come ha detto Massimo D'Alema ieri a Otto e mezzo, rischia di apparire ""una nuova crociata contro i musulmani"", deve essere forte, credibile. Guidata da una leader che possa alzare il telefono e parlare direttamente con tutti i raìs dei paesi limitrofi, con le potenze europee, con Obama e con Putin. ""Uno come Solana, come Blair, come Clinton"", spiegano fonti del governo italiano tanto per far capire la caratura adatta. ""Con tutto il rispetto per il buon lavoro di Leon, adesso il futuro della missione va lasciato nelle mani di qualcun altro"". Attenzione però. Questo Mister X, per palazzo Chigi non può essere Romano Prodi. O meglio, l'Italia non ha alcuna intenzione in questa fase di avanzare candidature proprie, un errore tattico che potrebbe pregiudicare tutta l'operazione facendo scattare sospetti e veti incrociati. Non è un caso allora se Roberta Pinotti, correggendo l'impressione di un endorsement al Professore bolognese, con un tweet ha precisato ieri il senso della sua intervista a Repubblica tv: ""Prodi figura importante ma Governo si muove con efficacia su piano internazionale"". Ovviamente l'ex leader dell'Ulivo sa bene che il premier non sta pensando a lui per quell'incarico. Tanto più che i rapporti personali sono vicini allo zero, come ieri hanno potuto testimoniare i presenti all'ultimo saluto per Michele Ferrero. Libia, Pinotti: ""Prodi inviato Onu? Centrale e utilissimo"". GUARDA IL VIDEO INTEGRALE DEL VIDEOFORUM CON LA PINOTTI Nella cattedrale di San Lorenzo a Alba il premier era seduto in prima fila e Prodi al secondo banco. Ma hanno entrambi evitato di scambiare anche un solo sguardo. Ora l'attenzione è spostata sul 13 marzo, quando il Consiglio di sicurezza dovrà decidere sul rinnovo della missione Unsmil affidata a Leon. ""Noi stiamo lavorando - ha annunciato ieri in aula il ministro Gentiloni - perché la missione venga dotata di un mandato, dei mezzi e delle risorse in grado di accelerare il dialogo politico"". Il ministro degli Esteri non ha minimamente accennato alla possibilità di una nuova guida per questa ""Unsmil II"". Ma si capisce che a Roma sperano che l'occasione del 13 marzo possa essere sfruttata anche per un cambio di ""inviato speciale"" oltre che di mandato. ""Tutti si rendono conto che serve un pezzo da novanta"". Oltre ai giochi diplomatici, resta aperta la partita sul terreno. Gli occhi e le orecchie dei Servizi italiani restano aperti, tra i pochi ad avere canali diretti in loco. ""Il punto cruciale - spiega una fonte di palazzo Chigi - è che la presenza di Is ha prodotto un effetto per noi molto importante: tutte le parti in causa sono adesso preoccupate per un attore troppo ingombrante, che le mette nelle condizioni di scomparire o conformarsi"". Esattamente come accaduto un anno fa in Siria, quando gli uomini dell'allora Isis erano solo una piccola componente della galassia che combatteva l'esercito di Assad. Salvo poi prenderne la leadership e addirittura utilizzare la Siria per estendersi in Iraq e proclamare il Califfato. Quanto al ruolo dell'Italia il governo, se non reclama una candidatura per sostituire Leon, di certo non accetta di fare da spettatore in panchina per una crisi che si svolge a 300 chilometri dalle sue coste. ""L'Italia è pronta ad assumere un ruolo guida nella cornice dell'iniziativa Onu"", ha ribadito ieri al Consiglio di Sicurezza Sebastiano Cardi, il rappresentante italiano. ""L'Italia - argomenta il sottosegretario con delega ai Servizi, Marco Minniti - non vuole a tutti i costi un ruolo rilevante, ma la Libia ci chiama in causa ogni giorno. La Libia è storicamente uno specchio dell'Italia: se le cose vanno male lì, prima o poi vanno male anche da noi. E viceversa. Parafrasando Clemenceau, è bene che gli italiani si occupino della Libia, altrimenti sarà la Libia a occuparsi di noi"". Questo non vuol dire farsi prendere dall'ansia e andar dietro a ogni nuova folata di terrore. L'intelligence italiana non ritiene al momento fondata, tanto per fare un esempio, la notizia - rilanciata ieri dal Daily Telegraph - di terroristi jihadisti pronti a mischiarsi nei barconi dei disperati che tentano la sorte nella traversata del Mediterraneo. Per gli uomini del Califfo ci sono modi meno rischiosi per arrivare in Italia, senza contare la certezza di essere controllati al momento dello sbarco. Su quale possa essere, oltre alla guida politica della nuova fase, il supporto dell'Italia alla ""stabilizzazione"" libica, ancora poco si sa. E tuttavia qualcosa si riesce a capire dalle parole di Gentiloni in Parlamento. ""Monitoraggio del cessate il fuoco""; ""Mantenimento della pace""; ""Riabilitazione delle infrastrutture""; ""Addestramento militare""; ""Ospedali"". Osservatori, Carabinieri addestratori, Genio, Sanità, magari anche caschi blu per il peace-keeping. Ma nessun reparto d'attacco."
Mazda show al Salone Ginevra 2019,"Se il nuovo Suv compatto Mazda - che in termini di prezzo e dimensioni si posiziona tra CX-3 e CX-5 - è perfettamente calibrato sugli attuali trend di un mercato crossover centrico, la Mx-5 30th Anniversary punta i riflettori sulla straordinaria carriera della roadster dei record. I due modelli - agli antipodi per spazi e sensazioni ma accomunati dal crescendo di tecnologie e dalla brillantezza dei motori SkyActive - rappresentano le principali novità del costruttore giapponese all’ottantanovesimo Salone di Ginevra. Kermesse senza eguali per prestigio e visibilità in cui la casa di Hiroshima presenterà al grande pubblico anche la versione aggiornata della CX-5: spazioso e robusto modello lungo 4.55 metri che oltre ad una migliore qualità percepita negli interni, ed i nuovi sistemi di sicurezza dell’i-Activesense, promette di essere ancora più dinamica ed intuitiva in movimento grazie alla seconda generazione del sistema G-Vectoring Control Plus. Tornando alla punta di diamante Mazda al GIMS 2019, l’evoluzione del linguaggio stilistico e delle meccanica Skyactiv-Vehicle Architecture sono elementi portanti del nuovo Compact Suv in cui il design esprime equilibrio e fluidità attraverso la sottrazione del superfluo e l’esclusivo metodo di combustione (il termine tecnico è Spark Plug Controlled Compression Ignition) è progettato per aumentare scorrevolezza e fluidità. L’intento - considerando dimensioni, cura dei dettagli ed avanguardia dei contenuti - è quello di offrire il giusto equilibrio tra confort e sportività in più situazioni ed avere quindi un affidabile presidio nel settore attualmente più florido del mercato. Infine, i fanatici della Miata - e tutti coloro che amano leggerezza, guida a cielo aperto e agilità a trazione posteriore - troveranno incommensurabile soddisfazione nell’edizione speciale dedicata alla mitica Mx-5. Introdotta al Salone di Chicago nel 1989 e con oltre un milione di unità all’attivo (nessuna come lei tra le decappottabili a due posti e tetto in tela), la Mx-5 30th Anniversary è un tributo alla storia del modello proposta in tiratura limitata a soli tremila esemplari (di cui solo novanta destinati all’Italia) riconoscibili dai cerchi in lega forgiati e dal colore Racing Orange con pinze dei freni e cuciture degli interni in tinta. Per avere la Mx-5 30th Anniversary servono 34.250 euro (che salgono a 36.750 nella versione RF). La spinta del motore 2.0 da 184 cavalli non si ferma fino ai 7500 giri e l’ineccepibile equilibrio del modello unito all’eccezionale feedback dello sterzo ed il cambio manuale dagli innesti corti e precisi, sono tratti somatico che su strada si traducono in prontezza, divertimento ed una connettività con l’esperienza di guida difficilmente reperibile altrove."
"Arriva l'app che registra tutto ""Così inchioda stalker e bulli""","È la prima app al mondo che permette di fare direttamente una copia forense dei dati sul cellulare. Foto, messaggi, email, chat su whatsapp. Tutto il materiale necessario ad inchiodare stalker, bulli, maltrattatori. Si chiama Mytutela e verrà presentata oggi al tavolo permanente interistituzionale per la prevenzione e il contrasto della violenza nei confronti delle donne e dei minori che si terrà presso il tribunale di Roma. Un progetto che partirà nella capitale ma che ha l’aspirazione di essere utilizzato anche all’estero: i parametri di acquisizione e conservazione delle prove sono stati studiati infatti per essere validi anche per i sistemi giudiziari di molti paesi del mondo. Completamente gratuita, l’app è stata ideata da un ingegnere elettronico e da un tecnico informatico, entrambi consulenti di procure e tribunali, insieme a una esperta di social network. Sarà uno strumento che aiuterà le vittime, prima ancora che le forze di polizia e l’autorità giudiziaria, a creare le prove in caso di reati contro le donne o i minori. Il sistema è molto semplice, una volta scaricato il programma, si segnala il numero dello stalker e la sua mail, e l’app inizia a funzionare. Tenendo il conto delle chiamate, l’archivio dei messaggi, delle foto e dei video, i testi delle mail. E anche registrando e memorizzando per sempre le telefonate. Non solo: è stato previsto anche un calendario in cui le vittime potranno segnare, in modo da non dimenticare, ciò che accade. E questi dati, una volta estrapolati dal cellulare, avranno esattamente lo stesso valore degli originali. E, una volta salvati, non potranno più essere cancellati. Nemmeno se il cellulare venisse distrutto. Non è tutto: i programmatori hanno anche assicurato una sorta di interattività. Per cui la app segnalerà agli “utenti” anche una serie di alert: quando le chiamate saranno troppe o i messaggi esplicitamente minatori, sul telefono compariranno una serie di allarmi. Con tanto di reati che potrebbero essere contestati. Questa ultima funzione è possibile grazie a un programma di scansione semantica nel quale sono state inserite un migliaio tra parole e frasi che statisticamente sono più ricorrenti in casi di questo tipo. Oltre agli insulti, anche espressioni come: “ti uccido”, “ti faccio fuori”, “lo dico a tutta la scuola”, “pubblico le tue foto”. Per il momento in italiano e in inglese, ma altre lingue potranno facilmente essere inserite. L’app, che già prima dell’estate sarà disponibile per Android, entro la fine dell’anno funzionerà anche con gli iPhone. «L’idea ci è venuta perché, dopo dieci anni di consulenza in questo campo, abbiamo pensato che fosse utile un sistema di archiviazione dei dati che permettesse di non perderli più — spiega Marco Calonzi che insieme a Marco e Susanna Testi ha ideato l’app — Ci è sembrato un modo non solo per aiutare chi dovrà istruire il processo, ma anche le vittime a prendere coscienza di quello che sta accadendo. A darci l’intuizione definitiva, il caso di Sara Di Pietrantonio , la 22enne soffocata e bruciata dal suo fidanzato, Vincenzo Paduano, nel 2016 a Roma. In quel caso, lui aveva cancellato tutti i dati sul suo cellulare e per riuscire ad entrare in quello di lei, che era protetto da password, ci abbiamo messo più di un mese. Con Mytutela tutto questo non sarebbe successo». Nelle speranze dei progettatori e delle autorità, la app aiuterà anche a scoperchiare il sommerso, ovvero circa l’80 per cento dei casi che non vengono denunciati."
"Mammiferi, prove tecniche di riproduzione nello spazio. L'obiettivo sono le colonie","È UNA delle condizioni imprescindibili per la colonizzazione dello spazio. Senza la quale il sogno - per ora ancora fantascientifico, s'intenda - di abitare in pianta stabile Marte , la Luna e chissà quali altri mondi lontanissimi sarebbe del tutto irrealizzabile. Ma sembra ci siano buone nuove in fatto di riproduzione al di fuori della Terra: un esperimento appena terminato sul satellite cinese SJ-10 ha infatti mostrato, per la prima volta al mondo, che gli embrioni di mammiferi si possono sviluppare normalmente nello spazio. A riportare la notizia è stato il quotidiano cinese China Daily : ""Gli ultimi dati provenienti dal satellite SJ-10"", scrive il giornale, ""sono arrivati sulla Terra portando con sé una notizia rivoluzionaria: per la prima volta nella storia umana, è stato dimostrato che embrioni di mammiferi possono svilupparsi completamente in ambiente spaziale"". Nasa, SpaceX, Mars One: le missioni spaziali del futuro Già nel corso di altri esperimenti, diverse équipe di scienziati di tutto il mondo avevano provato, in passato, a sondare la fattibilità di riproduzione animale fuori dalla Terra. Ma i risultati finora ottenuti avevano avuto esito negativo: nel 1996 un team della Nasa, per esempio, aveva inviato nello spazio degli embrioni di topo, che però non avevano mostrato alcuno sviluppo. Un esperimento più recente, condotto nel 2009 in condizioni di microgravità simulata, sembrava inoltre suggerire che la gravità terrestre fosse una condizione sine qua non per la corretta divisione e maturazione dell'embrione. I risultati raccolti dall'agenzia spaziale cinese, invece, sembrano parzialmente sconfessare le conclusioni precedenti. SJ-10 è decollato il 6 aprile scorso, portando con sé circa 6mila embrioni di topo in una camera chiusa dalle dimensioni di un forno a microonde, adagiati in una soluzione nutritiva appositamente preparata sulla Terra. Una fotocamera ha scattato foto degli embrioni ogni quattro ore: l'analisi delle immagini ha mostrato, per l'appunto, che alcuni embrioni, dopo quattro giorni, si sono sviluppati fino ad arrivare alla fase della blastocisti (lo stato embrionale di trasformazione e maturazione cellulare che avviene tra il quarto e il quattordicesimo giorno dalla fecondazione). Una colonia di topi su Marte, la sfida della Nasa. ""La razza umana"", ha detto Duan Enkui , docente dell'Istituto di Zoologia affiliato all'Accademia cinese delle Scienze, che ha coordinato la missione, ""dovrà aspettare ancora a lungo prima di colonizzare lo spazio. Ma, prima di allora, sarà necessario capire se è possibile sopravvivere e riprodurci così come avviene sulla Terra. Abbiamo finalmente provato che uno dei passaggi più cruciali della riproduzione - lo sviluppo dell'embrione nei giorni immediatamente successivi alla fecondazione - è possibile anche nello spazio"". Il satellite ha appena fatto ritorno sulla Terra, atterrando in sicurezza a Siziwang Banner, in Mongolia: gli embrioni sono stati trasportati a Pechino, dove gli scienziati stanno eseeguendo ulteriori analisi per valutarne la velocità di sviluppo ed eventuali mutazioni nel codice genetico e nell'espressione delle proteine."
Usa: video su vendita feti era una montatura degli anti-abortisti,"WASHINGTON - Nessun traffico di feti abortiti: era solo una montatura di un gruppo anti abortista lo scandalo legato alla diffusione di video segreti sulla presunta vendita di tessuti da parte della Planned Parenthood (organizzazione non profit per i servizi medici legati alla genitorialità pianificata), che aveva suscitato sdegno tra i Repubblicani, inducendoli a chiedere il taglio dei finanziamenti. Un gran giurì di Houston ha stabilito che l'organizzazione non ha commesso alcun misfatto e ha invece incriminato due anti abortisti del ""Centro per il progresso medico"" che avrebbero registrato segretamente, alterandone il contesto, dirigenti del Planned Parenthood mentre discutevano della vendita di feti abortiti per la ricerca. L'aborto è uno dei temi che divide Repubblicani e Democratici, anche nella corsa verso la Casa Bianca. Usa, assalto alla clinica per aborti: il testimone mima i gesti del killer A Colorado Springs , nei mesi scorsi, ci fu un assalto armato contro una clinica inserita nel sistema del Planned Parenthood in cui furono uccise tre persone. Intanto, la Corte suprema Usa ha respinto oggi un ricorso dello Stato del Dakota del nord che mirava a limitare la possibilità delle donne di abortire dal momento in cui sono udibili i battiti cardiaci, ossia dopo la sesta settimana, quando molte donne non sono ancora certe di essere incinte. E' quanto prevedeva una legge - di ispirazione repubblicana - adottata dallo stesso Stato nel 2013 ma già respinta da una corte d'appello, che aveva fatto valere la giurisprudenza in vigore, secondo cui una donna può abortire negli Usa finché il feto non è ritenuto vitale, ossia prima della 23-24/ma settimana. Una norma che risale al 1973."
"Morte improvvisa, screening nelle scuole: ""A rischio l'1% dei ragazzi""","UNO SCREENING su circa 10mila studenti tra i tre e i 13 anni e un dato: circa l'1% è a rischio. Una mappatura su quella che comunemente viene definita la morte improvvisa. A scandagliare lo stato di salute del cuore dei giovani è stato il team di specialisti del Bambino Gesù. Un'azione preventiva che è diventata negli anni - il progetto è partito nel 2013 - anche uno studio. Così gli esperti dell'ospedale pediatrico romano sono andati in 15 istituti scolastici della Capitale, per portare avanti la campagna di sensibilizzazione ""Una questione di cuore"", sottoponendo gli studenti ad elettrocardiogramma. Ben 9700 quelli fatti che hanno anche permesso di scoprire come 3.920 studenti - pari al 40.4% dei ragazzi - non avevano mai eseguito un elettrocardiogramma in precedenza. In più dai controlli effettuati, 658 giovani presentavano delle anomalie del tracciato elettrocardiografico. In 589 casi si trattava di anomalie minori (il 6%), mentre per lo 0,7% - 69 bambini - aveva delle anomalie maggiori. Anomalie che, in molti casi, avrebbero potuto portate alla morte cardiaca improvvisa. Un bilancio quello dell'équipe dl Bambino Gesù che poggia su due cardini: la prevenzione e la sensibilizzazione che dal 2013 l'Unità operativa di cardiologia e aritmologia del Bambino Gesù, con il sostegno della onlus la Stella Di Lorenzo , porta avanti nelle scuole ""per combattere la morte improvvisa, ovvero un decesso che si verifica immediatamente dopo la comparsa dei sintomi, in genere entro un'ora dall'insorgenza o anche in assenza di sintomi. E che in età pediatrica colpisce circa tre pazienti apparentemente sani su 100"", come spiegano dalla struttura sanitaria. E potare avanti quella che dal Bambino Gesù definiscono ""prevenzione attiva, che consiste nell'andare a scovare il bambino a rischio nel posto dove trascorre più tempo"" che medici e tecnici sono andati nelle scuole. Il progetto ""Una questione di cuore"", che nel 2016 si è trasformato in un programma di ricerca, vede ospedale e onlus coinvolti 2in prima linea verso il raggiungimento di un comune obiettivo"" come ha spiegato Fabrizio Drago , responsabile dell'unità operativa di Cardiologia e Aritmologia pediatrica del Bambino Gesù ""che è quello di andarci a prendere i pazienti prima che i pazienti arrivino da noi"". Anche perché ""circa l'1 per cento dei bambini e dei ragazzi che arrivano al pronto soccorso pediatrico nel nostro paese - fa notare Drago - presenta un pregresso evento sincopale o pre-sincopale che, in alcuni casi, può precedere la morte. Grazie alla straordinaria collaborazione con la Onlus sarà possibile individuare in alcuni bambini, la presenza di anomalie elettrocardiografiche rivelatrici di malattie cardiache a potenziale rischio di sincope e/o morte cardiaca improvvisa. Tale screening permetterà inoltre di rilevare nei bambini anche altre problematiche cardiache di cui i genitori non erano a conoscenza"". La squadra che in questi anni si è occupata della raccolta e dell'elaborazione dei dati, si compone di due tecnici di cardiologia, che eseguono i tracciati elettrocardiografici negli istituti scolastici, e di una èquipe interna di cardiologi che li analizzano. In presenza di anomalie l'ospedale consiglia alle famiglie di sottoporre il bambino a esami di approfondimento di secondo livello in una struttura ospedaliera di loro scelta, ""perché - continua Drago - il nostro obiettivo è solo quello di evidenziare una problematica e informare la famiglia, a prescindere da dove questa sceglierà di curare il bambino"". E l'anno scolastico in corso porterà il Bambino Gesù in altre sei strutture scolastiche"
"Appunti 2.0, così penna e taccuino diventano hi-tech","PRENDERE appunti con carta e penna, come si faceva una volta, dà al cervello umano una marcia in più, aiutando la memoria, la capacità di analisi e il ragionamento. A sostenerlo è uno studio condotto dall'Università di Princeton , pubblicato sulla rivista scientifica Psychological Science secondo cui, chi scrive a mano, tiene allenata la mente molto di più rispetto a chi si è totalmente convertito al digitale. La psicologa Pam Mueller e il suo staff hanno infatti condotto dei test su due gruppi di studenti: gli uni ""costretti"" a prendere gli appunti di una lezione in maniera tradizionale, gli altri con un laptop. Ebbene, al termine dell'esercizio, i primi riuscivano a scrivere meno cose ma, selezionandole bene, avevano isolato i dati più importanti; ma l'aspetto che dava loro lo sprint non era tanto legato alle nozioni incamerate quanto alla capacità di effettuare collegamenti tra gli argomenti della lezione, ottenendo risultati migliori nel caso di domande che richiedevano un ragionamento. Appunti in digitale, l'arte di scrivere senza tornare al passato Oggi, dunque, abbiamo una prima conferma scientifica di quanto molti sostengono sin dall'avvento delle tecnologie di massa. Una conclusione cui, però, sono arrivati in anticipo gli stessi protagonisti del mondo dell'innovazione: le industrie - o le startup - produttrici di dispositivi elettronici. Ma, come vedremo, non solo loro hanno deciso di puntare su un parziale ritorno al passato. Per la gioia di quanti non si sono mai arresi alla dematerializzazione a tutti i costi e continuano a non voler usare solamente computer, smartphone o tablet per appuntarsi le cose. Non sappiamo se è un caso, uno scherzo di chi regola gli orologi della storia. Sta di fatto che, negli stessi mesi in cui veniva condotta la ricerca statunitense, in molti si sono concentrati nel testare nuove soluzioni che facessero riscoprire il gusto della scrittura a mano, senza però perdere i vantaggi che la rete e le nuove tecnologie offrono; su tutti quelli di poter memorizzare una grande quantità di dati, di renderli fruibili e condivisibili online e di poterli elaborare comodamente sul proprio device. Filosofie diverse per declinare la svolta verso gli appunti del futuro che però hanno tutte un comun denominatore: il cloud , luogo deputato per salvare e conservare quanto scriveremo su carta. Il quaderno che salva in rete e si cancella in forno. La startup americana che ha inventato il quaderno RocketBook , ad esempio, ha scommesso sulla semplicità, almeno in apparenza: un blocco di 80 pagine, una normale penna e basta. Il segreto è custodito in un'app che ""legge"" il contenuto delle pagine e le converte in file jpeg ad alta risoluzione (o in pdf). Ogni foglio contiene 7 simboli che, una volta inquadrati dallo smartphone (o dal tablet), diventano delle vere e proprie icone; ognuno di questi ""simboli magici"", infatti, può essere associato alle app dei più diffusi servizi di cloud storage (Dropbox, Evernote, Google Docs, OneNote ecc.) o alla propria casella di posta elettronica. Una volta riempita la pagina, basterà tracciare un segno sul simbolo che c'interessa; l'app in questo modo riconoscerà dove salvare il contenuto. Ogni pagina, poi, contiene un QrCode cosicché l'ordine delle pagine verrà rispettato anche online, a prescindere da quale è stata salvata per prima. Su RocketBook si può scrivere con qualsiasi penna ma, se si utilizza una speciale penna - la Pilot FriXion , con cui è stato sviluppato il progetto e che contiene un inchiostro speciale che svanisce col calore - il quaderno compie un'ulteriore magia: mettendolo nel forno a microonde con una tazza piena d'acqua in pochi secondi (circa 30 secondi, tempo che il logo impresso sul blocco cambi colore) il contenuto sparisce e RocketBook torna come nuovo. In realtà l'inchiostro non scompare del tutto ma diventa quasi trasparente, perciò i produttori consigliano di utilizzare il quaderno una ventina di volte al massimo; un ottimo compromesso, considerando anche i costi contenuti (un RocketBook e una penna speciale dovrebbero costare poco più di 20 euro, la consegna dei primi è prevista entro quest'estate). Una piccola rivoluzione della scrittura manuale che ha letteralmente spopolato nella fase di crowdfunding, raccogliendo oltre 1 milione di dollari su Indiegogo ( il 3000% in più rispetto ai 20mila dollari richiesti un anno fa per finanziare la startup). Le penne digitali, tra tradizionalismi e futurismi, alla ricerca di un compromesso. Merita, parallelamente, uno sguardo il mercato da più tempo attento all'evoluzione della scrittura in digitale, quello delle smartpen. Negli ultimi anni le aziende storiche produttrici di penne - e quelle hi-tech che tentavano di rubare loro il monopolio sfruttando il cambio culturale - si sono date battaglia. Abbiamo così assistito alla nascita di idee molto diverse tra loro. C'è stato chi non si è piegato alla scomparsa dell'inchiostro e ha adattato i propri modelli; ormai praticamente tutti i marchi di penne hanno articoli che montano un gommino da usare sui dispositivi touch. C'è chi, al contrario, ha eliminato alla radice l'ipotesi di scrivere su carta: è il caso di Phree , la penna digitale creata da una startup israeliana che consente di scrivere ""virtualmente"" su qualsiasi superficie (sulla mano, su un muro, sul cruscotto della macchina) e che, grazie a un tracciatore 3D integrato, visualizza quel che scriviamo, lo trasforma in testo e lo invia in tempo reale - via bluetooth - al nostro dispositivo. C'è chi ha provato a conciliare, in modi diversi, i due mondi realizzando penne smart ibride : funzionamento classico ma anima tecnologica. Sono questi ultimi, i sostenitori del compromesso, la schiera più nutrita. Cosicché, mentre scriviamo, un sensore di movimento (interno o esterno, a seconda dei modelli più o meno evoluti) e una memoria intern a creano un file da inviare a pc e tablet.: è il caso, ad esempio, delle Mobile Notes di e-pens , della Staedtler 990 , di IRISNotes , della aPen di Yashi , delle Smart Pen di Equil (marchio che ha ideato anche lo Smartmarker , una soluzione per lavagne magnetiche: una particolare capsula in cui viene inserito un normale pennarello e che interpreta la scrittura anche su grandi superfici). Oppure una microcamera a infrarossi montata sulla penna ""registra""quello che scriviamo e lo digitalizza: come avviene per gli ultimi prodotti della serie Livescribe o per la new entry Neosmartpen . Il portablocco diventa tech e cerca di sostituire il computer . C'è però anche chi ha tentato un cambio di passo, cercando la completa integrazione. Come Wacom, azienda che sinora si era concentrata quasi solo sullo sviluppo di pennini capacitivi (da usare solo su schermi touch), che con il sistema Bamboo Spark vuole essere portabandiera di questo ritorno alla carta. Una penna a inchiostro ma con all'interno un circuito elettrico, un blocco notes in formato A2 e un porta blocco tech, vera anima del dispositivo. La custodia, infatti, è una tavoletta grafica che memorizza i passaggi della penna sul foglio e scambia informazioni con la penna sotto forma di impulsi elettromagnetici. Si comanda tutto con un tasto centrale: con una pressione si accende il sistema, con una seconda pressione s'interrompe la fase di scrittura/registrazione e inizia quella di elaborazione (è come se si girasse pagina); a questo punto la tavoletta avvia la sincronizzazione con la sua App inviando i dati via wi-fi o bluetooth al dispositivo scelto e salvandoli sul cloud (comunque Bamboo Spark s'interfaccia anche con Dropbox o Evernote); i file potranno essere elaborati direttamente dall'app Wacom oppure convertiti in immagini jpeg, in documenti pdf o in formato will (la cosiddetta tecnologia a inchiostro digitale, ormai uno standard per le note). Il software riconosce la scrittura nei quattro versi, l'importante è non spostare il foglio ed esercitare una discreta pressione per far sì che non si perdano dati e che il risultato in digitale sia il più fedele possibile all'originale. Dagli inventori del taccuino moderno il kit che proietta nel futuro la scrittura a mano. Ma, come detto, non solo i creativi dell'universo hi-tech hanno scommesso su una nouvelle vague per la scrittura a mano. E chi meglio poteva farlo se non un nome che, negli ultimi anni, ha contribuito come nessuno al ritorno del taccuino tra le nostre mani. Così, anche Moleskine, ha cercato di dare una lettura smart del proprio mondo: lo Smart Writing Set , un kit di scrittura in pieno stile Moleskine - fusione tra classicità e design con in più un tocco di innovazione - è il risultato; un sistema che permette di digitalizzare gli appunti presi su un taccuino tradizionale (o quasi). Si tratta dell'evoluzione del sistema che aveva studiato qualche tempo fa in collaborazione con Livescribe. Tre gli elementi che ""lavorano"" assieme per creare questo risultato: il Paper Tablet, un taccuino di carta ispirato che nelle forme assomiglia a un tablet; la ""Moleskine Pen+"", una penna a inchiostro molto simile a quelle viste finora, con una microcamera che segue il movimento della mano e una memoria in grado di archiviare circa 1000 pagine da scaricare in un secondo momento; l'app Notes, che si connette alla smart pen e la fa ""dialogare"" con il taccuino. Il cervello è nella tecnologia nCode: il particolare tipo di carta (ci sono impressi dei piccoli puntini), assieme ai sensori della penna, permette al sistema di sapere con precisione in quale punto della pagina ci si trovi; le informazioni vengono combinate e trasmesse allo smartphone o al tablet, pronte essere visualizzate, elaborate, riprodotte, condivise. In pratica, la somma di tutte le tecnologie a disposizione per questo settore in un pacchetto solo. Stupisce, ma fino a un certo punto, il fatto che ha idearlo sia stato uno dei più accesi difensori della tradizione. Un sistema forse più complesso (e completo) dei precedenti che consente di avere un esperienza di ""dialogo"" in tempo reale tra carta e digitale. Unica nota stonata il prezzo che, forse, per il momento dovrà far rimandare a qualcuno i propositi di rivoluzione. Ma è senza dubbio una tecnologia che se, al pari di altre, dovesse col tempo aprirsi a un pubblico più ampio avrebbe la strada spianata verso il successo."
"Caso Stx, Renzi si smarca dal governo: ""Macron? Fa i suoi interessi""","MARINA DI PIETRASANTA - ""Il Pd è la diga contro il populismo"" dice Matteo Renzi alla Versiliana. ""E abbiamo fatto bene a fare una battaglia di civiltà sui vaccini "". L'applauso più forte arriva qui. Ma è sul caso Fincantieri che il segretario del Pd ""scarta"": nessun attacco frontale a Macron, insomma - come notano molti in platea - una linea diversa da quella che nel governo sostiene il ministro dello Sviluppo Carlo Calenda. ""L'abbiamo sempre detto - dice Renzi che dopo il referendum avremmo attraversato un periodo più debole. Ciò che sta facendo Macron era previsto e prevedibile: sta facendo l'interesse del suo Paese, io non ho nulla contro di lui. Il punto è che in Europa occorre andarci a gomiti larghi, sulla questione migranti e non solo"". Anche Calenda, ospite a Capalbio Libri , parla di Macron. E insiste sulla controffensiva : ""Martedì (domani-ndr) c'è un nuovo incontro con i francesi. Vogliamo la maggioranza nell'alleanza Fincantieri-Stx"". Dal ministro un'altra stoccata a Macron: ""Non è certo un campione di apertura. Fa solo gli interessi della Francia. E non è comunque un gioco d'infanzia dove mostriamo i muscoli"". Renzi e Calenda, cioè due figure da molti accostate a Macron, finiscono dunque per paradosso a distinguersi nel modo di affrontare il ""neo-nazionalismo"" transalpino. Davanti alla platea di Marina di Pietrasanta, l'ex premier torna anche sul caso Consip: ""In questa vicenda la Procura di Roma sospetta che vi sia la manomissione di prove che riguardano l'allora Premier. Il punto - sostiene il segretario del Pd - è che se c'è manomissione è atto eversivo. E non suoni come polemica:hanno lasciato più tracce di Pollicino..."". Neanche una parola invece sulla legge elettorale: inutile discuterne - è quello che pensa da giorni - si fa solo se tutti sono d'accordo e questa non sembra essere la situazione. A chi paventa il rischio di una grosse koalition dei populisti, di un asse 5 Stelle-Lega teoricamente possibile col proporzionale, Renzi oppone l'ostentazione di un orgoglio dem che deve essere recuperato: ""Noi siamo quelli che le cose le fanno e le hanno fatte. Abbiamo visto invece cosa accade nelle città governate dai 5 stelle. Leggo sui giornali che consiglieri comunali segnalano aziende fornitrici all'Atac. Questi credono alle scie chimiche, propongono il Venezuela come garante degli accordi con la Libia. Voi pensate che chi non riesce a organizzare un concerto, un morto e 1500 feriti, possa governare il Paese?"". C'è una platea di 600 persone ad ascoltare Renzi, qui nella Versilia per metà in mano al centrodestra. Intervistato dal direttore de La Stampa Maurizio Molinari, l'ex premier parla per lunghi tratti dei passi del suo libro ""Avanti"" e ormai progetta il giro d'Italia in treno a settembre, su un treno che il Pd noleggerà dalle Fs. Quanto ai rapporti nel centrosinistra, ""noi dobbiamo occuparci di noi, auguri a chi se ne è andato "". ""Il Pd è l'unica vera grande occasione della sinistra in Europa di vincere. A tutti quelli che si lamentano dentro il Pd dico: fuori non c'è la rivoluzione socialista, o c'è Grillo o un centrodestra che Berlusconi deve decidere se sarà una destra europea o populista""."
A tifare Italrugby anche piccoli pazienti Oncologia Gemelli,"UN'AMICIZIA speciale tra i pazienti più giovani del Policlinico Gemelli di Roma e i giocatori della squadra di Rugby della nazionale italiana. Il 22 novembre, prima della partita contro la Nuova Zelanda, infatti, una delegazione di atleti e di rappresentanti della federazione Italrugby ha fatto visita ai reparti pediatrici dell'ospedale per salutare i ragazzi ricoverati impegnati anch'essi nella loro ""partita"" contro la malattia. La visita degli sportivi è stata possibile grazie anche al supporto delle associazioni di volontariato Coccinelle per l'Oncologia Pediatrica Onlus e L’Albero della Vita . Gli atleti Guglielmo Palazzini e Edoardo Padovani , hanno trovato anche il tempo di improvvisare qualche tiro di palla ovale con i piccoli pazienti e regalare il cappello blu a righe nere della Federazione. Berretto che i ragazzi hanno potuto poi sfoggiare il giorno successivo sugli spalti dello stadio Olimpico in occasione del Test Match Italia - Nuova Zelanda che si è concluso con la vittoria degli All Blacks neozelandesi. LEGGI- Italia travolta dagli All Blacks, all'Olimpico finisce 3-66 Sempre grazie alla collaborazione, infatti, alcuni bambini dell'unità operativa oncologica hanno potuto assistere di persona alla partita accompagnati da un team di medici e operatori sanitari del Policlinico. I medici presenti, specializzati nella gestione di attività mediche di emergenza sanitaria e di pronto soccorso, erano inoltre a disposizione di pubblico, atleti, loro accompagnatori e del personale in servizio per dare supporto medico in caso di necessità."
"Ernesto Ruffini: ""I cittadini non faranno più la dichiarazione dei redditi"". Ecco come sarà il Fisco","ROMA. Per la fine della dichiarazione dei redditi è iniziato il conto alla rovescia. Diventerà un residuato storico, come quello che il nuovo direttore dell'Agenzia delle Entrate Ernesto Ruffini conserva quasi con tenerezza: è il modello 740 che un quarto di secolo fa veniva definito fin troppo bonariamente ""lunare"". La copia che tiene sul tavolo, però, è speciale. Si tratta del fac simile distribuito allora dal settimanale satirico Cuore, che conteneva anche il Quadro H ""per tutti coloro che non fanno il cocchiere "" e il Quadro T ""solo per i possessori di minareto "", nonché il ""Quadro Bartezzaghi"". C'era scritto ""destinato ai solutori più abili"". Una parodia indimenticabile: peccato che non fosse così lontano dalla realtà. ""Per fortuna siamo in un Paese diverso. Oggi c'è la dichiarazione precompilata. Ma mi piace pensare che sia soltanto un passaggio intermedio fra come eravamo e come saremo. Lunedì ho convocato da Sogei tutti gli intermediari, commercialisti, consulenti del lavoro e gli altri professionisti perché bisogna partire col piede giusto nel tempo giusto per arrivare agli appuntamenti con proposte il più possibile condivise. Il Fisco deve ascoltare, confrontarsi. E cambiare"". Ma come cambierà? ""Accumulando sempre più dati ed evitando naturalmente di chiedere quelli che già abbiamo, deve venir meno il concetto stesso di dichiarazione dei redditi. Nel momento in cui il Fisco possiede tutti i dati, ti presenta l'elaborazione di quegli stessi dati e tu da controllato diventi controllore del fisco. Ti fornisco un servizio e hai il diritto di vedere se ho lavorato bene"". Abolire la dichiarazione dei redditi: questa sì che è lunare. A quando lo sbarco? ""Direi 5 anni. Trattandosi di un'operazione complessa ritengo che l'orizzonte possibile per l'entrata a regime sia questo"". Attenzione con le promesse: finora si è andati sempre in senso contrario. Confartigianato dice che ci sono 210 scadenze fiscali l'anno. Per non parlare della giungla di norme incomprensibili e contraddittorie. ""L'Italia ha, senza dubbio, un numero di imposte superiore alla media europea. In Svizzera ci sono 25 leggi fiscali, la Germania ha 35 testi unici. Noi abbiamo 388 leggi e 396 decreti attuativi. Solo il testo unico delle imposte sui redditi ha 76 mila parole. Dal 1994 il numero di caratteri è più che raddoppiato. Dal 1986 ha subito 1.200 modifiche. Ma tutti i Paesi, Stati Uniti compresi, lamentano gli stessi problemi"". Tasse sulle bandiere, tasse perfino sull'ombra. Più di 240 ore l'anno per pagare le imposte, il doppio della media europea. Come si evita tutto questo e si diventa un Paese normale, almeno fiscalmente? ""Dobbiamo diminuire drasticamente il tempo. Quando il Fisco commette un errore, può e deve restituire i soldi con gli interessi. Quest'anno, per esempio, abbiamo già restituito 10 miliardi di Iva e 2 di imposte sui redditi. Ma il tempo sottratto non lo si può restituire alle imprese e ai cittadini. Né a chi lavora qui dentro. E il tempo ha una sua sacralità"". Ma come? Si ha la sensazione che la burocrazia viva in una dimensione diversa da quella reale, e funzioni solo per giustificare la propria esistenza in vita. Né le cose sembrano migliorare. Dieci anni fa nella classifica della Banca mondiale sulla facilità di fare impresa l'Italia occupava per il fisco il posto numero 117. Oggi è al 126. ""Quando sono arrivato, prima in Equitalia e poi qui, ho avvertito che la macchina non vuole essere percepita come un peso per l'economia, per il Paese, per gli investimenti esteri. Ma per poter governare una macchina serve un motore e quattro ruote, e io le vorrei far diventare tutte motrici. La burocrazia a volte è un serio ostacolo, ma le donne e gli uomini che lavorano qui dentro vogliono essere percepiti come persone che possono dare un contributo allo sviluppo del Paese. Un Fisco efficiente è un motore di crescita per il Paese. È chiaro che per questo è necessario un cambiamento culturale e di prospettiva, anche qui dentro"". Certe lettere che arrivano ai contribuenti dall'Agenzia sono semplicemente inaccettabili. A uno che chiedeva un chiarimento hanno risposto: ""Lo deve sapere lei"". ""Non dimentichiamo mai che dobbiamo rispettare le norme. Poi esiste il buon senso. In Equitalia abbiamo fatto dei gruppi di cittadini per esaminare le lettere, riscriverle e renderle comprensibili. La stessa cosa stiamo per fare qui, perché non c'è nulla di più frustrante di una comunicazione incomprensibile. Costerà fatica e impegno"". Questo nuovo Fisco ""amico"" non rischia di rivelarsi un boomerang in un Paese che ha una forte propensione all'evasione? ""Il termine ""Fisco amico"" non mi piace. Gli amici si scelgono. Il Fisco può essere al massimo un parente, visto che i parenti non si scelgono. Ma a patto che non sia indigesto né invadente. Il recupero dell'evasione è uno degli ambiti operativi dell'Agenzia, ma non l'unico. Centinaia di miliardi entrano spontaneamente: poi, certo, ce n'è anche una parte che entra grazie ai recuperi. Dobbiamo cambiare visione: l'interlocutore di Agenzia non dovrà essere un codice fiscale, ma il cittadino. Con la C maiuscola"". Dicevamo questo anche perché ora si sta per fare una seconda rottamazione delle cartelle, ovvero una specie di condono. Non rischia di far capire alla gente che può continuare a evadere, tanto ci sarà sempre il modo di sistemare le cose? ""Rottamazione, lo dico da tributarista, non è tecnicamente un condono. L'Agenzia delle entrate - Riscossione non riscuote solo le imposte evase e non sempre chi riceve le cartelle si può definire evasore. A Bologna mi è capitato un signore con una cartella di 6 mila euro di mense scolastiche non pagate, multe dell'autobus e dell'autostrada: aveva perso il lavoro. Era un evasore? Il 53% ha debiti non superiori a 1.000 euro. Credo che dare ai cittadini la possibilità di mettersi in regola senza un salasso di sanzioni e interessi non sia sbagliato"". Ci faccia capire: è contrario o favorevole ai condoni? ""La prima che avete detto"". Resta il fatto che il Fisco incassa comunque le briciole. Su 817 miliardi di euro accertati si prevede di aggredirne al massimo il 10 per cento. Assurdo, no? ""Non c'è un Paese che abbia un magazzino così vasto, soprattutto per il tempo, 17 anni. Non sono solo crediti fiscali ma molto di più. Ad esempio multe e contributi previdenziali, calcolati dal 2000 al 2017, che per una serie di motivi non sono mai né recuperati né restituiti agli enti creditori. Imprese fallite, persone scomparse o senza reddito. Il paradosso è la sommatoria degli anni"". Per non parlare del contenzioso... ""Quello per fortuna va meglio. Nel 2016 abbiamo vinto sette cause su dieci. Il problema è anche lì quanto si incassa dopo aver vinto"". E veniamo ai controlli. Ricorda il criticato blitz di Cortina? Vedremo ancora quelle scene, mediaticamente assai redditizie, o si darà la caccia ai grandi evasori? ""Il ruolo di Agenzia è come il tutor in autostrada. Non serve a fare multe, ma a far rispettare i limiti. Le tasse dobbiamo pagarle tutti. Il giusto. L'attività dell'Agenzia è valutare i profili di rischio. La riorganizzazione interna varata pochi giorni fa, che ora è nelle sapienti mani del ministro Pier Carlo Padoan, prevede un meccanismo tale da individuare le tipologie di contribuenti con particolare attenzione al rischio. Per capire qual è il settore dove più facilmente si può nascondere l'evasione. Il nuovo modello guarda alla realtà fuori da questa porta e pone al centro i servizi ai cittadini"". È plausibile che appena l'1% degli italiani denunci più di 200 mila euro? ""Non è verosimile. Ma quello che voglio rivendicare è che se andiamo verso un sistema che rende tutto più semplice, deve aumentare il dato della compliance spontanea rispetto al recupero di evasione"". C'è chi sostiene che sarebbe essenziale ridurre drasticamente l'uso del contante. ""Negli anni passati non ha determinato un calo dell'evasione. Il problema è la sua tracciabilità. Per esempio, introducendo una norma che esclude dalle detrazioni i pagamenti in contanti se non sono tracciati. Molto più efficace è la fattura elettronica"". E magari copiare quello che di buono fanno gli altri Paesi. ""Ci sono molte buone pratiche in tutto il mondo. Ma anche qui. Abbiamo degli accordi col sistema bancario, in cui vorremmo coinvolgere positivamente anche Poste, grazie ai quali si può andare al bancomat e vedere se ci sono cartelle da pagare. L'sms per avere le comunicazioni sulle cartelle. Sembravo un matto: chi avrebbe dato il numero di telefono al Fisco? In un anno si sono registrati 130 mila utenti"". Perché non si è mai fatta una campagna pubblicitaria per spiegare che cosa significa evadere e quali danni sociali causa? ""Vediamoci fra un anno"". Significa che avete un'idea? ""È all'interno di un progetto più ampio che abbiamo in cantiere per il 2018. Il Fisco dev'essere compreso, nella sua utilità al servizio di tutti"". Le tasse sono bellissime, diceva Tommaso Padoa Schioppa... ""La bellezza non è una categoria applicabile alle tasse. Le tasse sono il prezzo che paghiamo per vivere in questa società. E vorrei che quando arriva una lettera dell'Agenzia non sia un momento di scompenso cardiaco, perché noi lavoriamo a recuperare risorse per dare concretezza ai diritti dei cittadini: allo studio, alla salute, ai servizi"". Bisognerebbe spiegarlo anche ai colossi del web che eludono abilmente le imposte. Eppure dovrebbe essere semplice: chi produce reddito in un certo Paese, paga le tasse in quel Paese. Non crede? ""Anche di più, secondo me. Va riconosciuto ai governi Renzi e Gentiloni di aver tenuto alto il nome dell'Italia. Ai tavoli internazionali il ministro Padoan ha posto fortemente questo problema. Ma la cosa che mi rende orgoglioso come cittadino è che c'è un'assunzione di responsabilità verso le generazioni future. Perché l'economia digitale rappresenta l'economia del futuro e se non si pone ora il problema, prima o poi non avremo più niente da tassare"". La vulgata dice che Ruffini è arrivato fin qui grazie alla sua partecipazione alla Leopolda di Matteo Renzi con quel libro sulla semplificazione fiscale. ""Era il 7 novembre del 2010, lo ricordo bene perché era una data storica"". La rivoluzione d'ottobre? ""Il mio onomastico, più modestamente ""."
La supplica al Papa dei calligrafi rimasti senza lavoro: ascolti la nostra voce,"UNA Supplica al Papa che non ha trovato risposta. E così centinaia di persone, fra imprese artigiane, dipendenti, calligrafi, pittori e collaboratori esterni della Santa Sede dal primo gennaio 2015 rimarranno senza lavoro per decisione del Vaticano. La scelta del Vaticano, per il momento, pare inderogabile: la Convenzione con calligrafi, istituti e negozi firmatari dei diplomi di Benedizione Apostolica non verrà più rinnovata. Ma loro, i firmatari della Convenzione, non ci stanno e cercano con insistenza di bussare alle porte di San Pietro sperando che qualcuno apra. Dicono, infatti: ""La scelta di non rinnovare la Convenzione oltre a lasciare in serie difficoltà economiche centinaia di famiglie, avrà conseguenze negative anche sull'indotto nel circondario di Roma e della Santa Sede"". E ancora: ""Da cinque mesi i calligrafi hanno inoltrato a Papa Francesco una Supplica, che non ha ancora ricevuto nessuna risposta. Gli interessati hanno deciso di far sentire la propria voce alla stampa dopo che i media hanno riportato una serie di informazioni inesatte sul loro lavoro. La realtà dei fatti è che l'Elemosineria Apostolica ha deciso di avocare la Convenzione, restando così l'unica fornitrice di Benedizioni Apostoliche, attraverso Internet, in una situazione di monopolio sia sui modelli da proporre che sui prezzi da praticare in tutto il mondo, per avere, a Suo dire, le risorse necessarie a praticare la carità. Si tace così sul fatto che per interi lustri l'Elemosineria Apostolica ha fatto la Sua carità silenziosa anche attraverso sia le risorse erogate alla stessa da noi Firmatari della Convenzione per timbri a secco e bolli, in quota fissa su ogni pergamena venduta, sia attraverso il lavoro dato a noi, che abbiamo posto la nostra perizia artistica e creatività a esclusivo servizio del Vaticano, facendo della qualità e della tempestività delle consegne l'unico nostro mezzo di pubblicità, e sviluppando così una richiesta diffusasi in tutto il mondo, anche da parte degli stessi Collegi ed Istituti religiosi, senza poterci avvalere di Internet, prima perché non esisteva, e in seguito perché a noi era vietato dall'Elemosineria, per contratto"". Con amarezza i firmatari ricordano le parole di Papa Francesco rivolte ai dirigenti della Thyssenkrupp di Terni il 3 settembre scorso: ""Col lavoro non si gioca! E chi, per motivi di denaro, di affari, di guadagnare di più, toglie il lavoro, sappia che toglie la dignità alle persone"". Puntando sulla sensibilità del Papa ai temi sociali e al disagio di chi vive in situazione di povertà, i firmatari sperano in una risposta sollecita che metta fine al disagio e alla paura del futuro per centinaia di famiglie, e salvi l'arte della bella calligrafia, un altro pezzo di Made in Italy a rischio di estinzione."
"Gilson contro Romario: ""Ormai è un politico"". ""E con me in campo al Mondiale dell'82 contro l'Italia...""","ITAGUAI’ – Nello spoglio salotto della sua casa di periferia l’allenatore dell’Itaguaì Gilson Genio gioca col figlioletto Pedro e intanto sfoglia gli album della sua carriera. La foto alla quale è più affezionato è del 1977: un gol al Maracanà, con la maglia del Fluminense. Gilson aveva 21 anni e faceva il centravanti, ma siccome era un “baixinho”, un bassottino, i tifosi dicevano che non poteva indossare la maglia numero 9. La rivincita fu clamorosa: nella foto lo si vede col numero 4 sulle spalle, mentre segna uno dei 3 gol della tripletta al Sergipe (5-2 il finale). C’è anche un ritaglio di giornale che il cinquantottenne mister mostra con molto orgoglio: la tournée del Fluminense in Nigeria, anno 1979, alla quale partecipò con la maglia del Flu anche Pelé. ""Sponsorizzava un’azienda di elettrodomestici, ricordo quel viaggio come se fosse oggi"". Un altro ricordo, questo meno piacevole, è il Mondiale dell’82, quello in cui Paolo Rossi fece fuori la Seleçao. ""Ho rischiato di giocarlo anch’io. Ero nel giro della nazionale e Telé Santana mi selezionò fra i 40. Poi fui tagliato all’ultimo. Peccato, ci penso sempre. Magari con me in campo non avremmo perso quella partita, chissà"". La sua carriera è stata comunque lunga e piena di soddisfazioni. ""Fluminense, Gremio, America, Bangu, Santa Cruz, Recife, Sport Clube Bahia, Inter Limeira, Cerro Porteño in Paraguay e Gil Vicente in Portogallo. E mi fermo qui, altrimenti non ti basta il foglio. La serie A? Mi sarebbe piaciuto, ma non ho avuto l’occasione"". L’ha invece sfiorata da allenatore. ""Ero alle giovanili del Campo Grande e Pedrinho, l’ex terzino del Catania che fa il procuratore, mi chiese di portare la squadra al torneo Romeo e Giulietta, a Bergamo. Lo vincemmo e Reginaldo, l’ex del Siena che ora gioca nel Vasco, fece così bene che Pedrinho lo portò in Italia. Ci premiò Paolo Rossi"". Tornano i fantasmi del Mundial ’82, vendicato però dalla Seleçao di Romario Bebeto a Usa ’94. Già, Romario, che adesso, da deputato, è tra i più incalliti critici della Copa organizzata dal Brasile. ""Per tanti anni ha vissuto di calcio, ma poi è diventato un politico. In più è sempre stato un tipo polemico, così ora attacca la Copa. La verità è che i problemi nella garanzia da parte dello stato dei diritti all’educazione, alla salute e all’istruzione i brasiliani purtroppo li hanno sempre avuti. Non è colpa della Copa. Il popolo ama il calcio. E quando la palla coimincerà a volare, penseremo solo a quella""."
"Ezio Mauro: ora gli italiani si aspettano il cambiamento, è la vera sfida su cui Renzi può rompersi l'osso del collo","Il direttore del quotidiano La Repubblica ai microfoni di Radio Capital: ""Non mi aspettavo una percentuale così alta per Renzi come non prevedevo un'affluenza così massiccia, due dati importanti di cui tenere conto perché significa che il successo del sindaco è di ampie proporzioni e su una vasta scala di elettori. Il sindaco è di indole attratto dalle sfide, ma ora bisogna vedere se reggerà il passaggio da outsider a uomo che ha sulle spalle l'intera responsabilità del partito. E' da riconoscere che grazie a lui in molti sono andati alle urne nonostante le disillusioni che il popolo della sinistra ha dovuto in questi anni digerire con il Pd, a partire dall''impallinamento' di Prodi da parte dei democratici che hanno dimostrato in quel caso di non conoscere le proprie origini - Prodi era uno del fondatori del Pd - e non sapere dove sarebbero andati - in un governo di larghe intese"" ASCOLTA L'INTERVISTA DI RADIO CAPITAL"
Anche il virus informatico è vintage: il museo dei malware Anni 80,"UNA VOLTA erano l'incubo degli utenti, oggi strappano un sorriso. Sono i virus informatici degli anni '80 e '90, raccolti online dal Malware Museum. Niente a che vedere con i sofisticati malware di oggi, creati per fare danno, rubare credenziali e chiedere riscatti. I virus per MS-Dos, il primo sistema operativo della Microsoft, erano soprattutto una gara di stile. Schermate psichedeliche, lettere che cadono, musica e animazioni in 8-bit, fino alle più plateali autocelebrazioni. Il Malware Museum, curato da Mikko Hermanni Hypponen dell'azienda di sicurezza finlandese F-Secure, permette un vero e proprio tour virtuale. Selezionando una delle 78 ""opere"", si può assistere ad una riproduzione dell'attacco online, attraverso l'emulatore DOSBox, lo stesso che serve a eseguire vecchi giochi con sistemi operativi moderni. Oppure si può scaricare il file e installarlo sul proprio computer. Naturalmente non c'è il rischio di infettare i dati: i malware sono stati tutti resi innocui e sono stati privati della parte di codice che corrompe il sistema. Ma, attraverso le animazioni, si può rivivere in prima persona quella sensazione di impotenza e derisione che i creatori di malware di una volta si divertivano a regalarci. Malware Museum, amarcord per i virus degli anni 90 ""Non avere paura. Sono un virus molto gentile"" recitava Skynet. Walker, invece, faceva passeggiare un personaggio da una parte all'altra dello schermo, mentre Casino ci chiedeva di giocare a JackPot se volevamo evitare la distruzione del disco fisso. Dagli hacker italiani, un tributo alla patria: ""L'Italia è il miglior paese del mondo"", si leggeva su una schermata verde, bianca e rossa. L'archivio offre, per ora, solo una piccola parte della varietà dei virus esistenti per i primi pc. Il primo del mondo a raggiungere la fama, chiamato Brain, fu creato nel 1986 da due fratelli pakistani, che volevano punire gli autori di copie illegali dei loro software. In quegli anni, i malware venivano diffusi principalmente grazie ai floppy disk, ma dagli anni '90, con la diffusione di internet, si passò alla propagazione virale di worm tramite scambio di email. Da allora, la crescita dei malware è inarrestabile e secondo il report mensile di Check Point Software Technologies, l'Italia è il quarto paese più colpito d'Europa . Rispetto alle odierne minacce informatiche, i colorati malware di una volta sembrano ingenui ed innocenti. In realtà erano programmi comunque devastanti per i pc, che spesso richiedevano la completa reinstallazione del sistema operativo. A differenza di oggi, però, oltre al danno c'era anche la beffa."
"Donne al comando, nessuno meglio di Google: quasi la metà dei top executive","CI SONO Diane Greene, senior vice president di Google Cloud. Susan Wojcicki, Ceo di YouTube. Jessica Powell, vicepresidente delle comunicazioni globali. E ancora Lorraine Twohill, senior vice president del marketing internazionale, Jen Fitzpatrick, vicepresidente di Geo, Local, and Maps, Ruth Porat, senior vice president e responsabile della finanza. Sono le componenti del top management di Google. Il colosso del web, nonostante la guida affidata a Sundar Pichai (e quella di Larry Page al conglomerato Alphabet che racchiude tutte le attività), è la società hi tech che meglio di distingue per le quote rosa: il 46% fra i manager di più alto livello, sei donne contro sette uomini. Una situazione che non si replica in nessun altro colosso della Silicon Valley e delle altre zone ad alta innovatività degli Stati Uniti. Nel caso di Apple, per esempio, fra gli undici top executive sono una è donna: si tratta di Angela Ahrendts, senior vice president del retail. Va un po’ meglio Microsoft dove su quindici elementi ci sono però appena tre donne. Ibm, invece, conta quattro componenti su un board di top manager di 21 executive (ma fra di loro c’è la Ceo Ginny Rometty). Anche Intel, il produttore di chip, ha lo stesso numero di donne di Google al vertice. Tuttavia le caselle più importanti non sono 13 ma ben 22. Anche se, ovviamente, questo genere di rilevazioni può variare a seconda di quanto si consideri ampio il perimetro del top management. Alcune di queste top executive sono fra le donne più pagate d’America. Rometty, per esempio, ha guadagnato lo scorso anno 96,8 milioni di dollari, cifra che le ha permesso di occupare il vertice del Bloomberg Pay Index. Meg Whitman, Ceo di Hp, la segue al secondo posto al femminile con 52,5 milioni di dollari accumulati nel suo primo anno alla guida del gruppo di Palo Alto mentre la 55enne Safra Catz, 55, co-CEO di Oracle è terza con 39,2 milioni di dollari."
"Giuliana Sgrena candidata per Tsipras, minacce e insulti su Facebook: ""Guardati le spalle""","di CARMINE SAVIANO Un tiro al bersaglio, ignobile e indecoroso, che va avanti da oltre dieci giorni. ""Assassina maledetta"", ""Dovevano lasciarti marcire sotto 300 metri di terra"", ""Sotterrati"". Fino al ""guardati le spalle"". La destinataria di questa violenza insensata è Giuliana Sgrena, la giornalista rapita in Iraq nel 2005 e oggi candidata per le europee del 25 maggio con la lista L'Altra Europa con Tsipras nel collegio Nord-Ovest. E il ""luogo"" dell'aggressione è la sua pagina Facebook. Decine di insulti. Che coinvolgono la Sgrena tirando in ballo, in una sorta di micro-impazzimento collettivo, la questione Marò e la memoria di Nicola Calipari, l'agente italiano morto durante il salvataggio della giornalista . Le prime manifestazioni di violenza verbale iniziano il dieci maggio. La Sgrena pubblica sul suo sito ufficiale - e poi condivide su Facebook - un appello affinché si sostenga la sua candidatura. Lo sciacallaggio inizia pochi secondi dopo. E si tratta di commenti che rientrano ampiamente nella sfera dell'irripetibilità. Rivolti non solo alla giornalista ma anche a chi cerca di riportare la discussione sui binari della civiltà e della corretta dialettica politica. Ma nulla da fare. C'è chi arriva a minacciare l'uso della forza. Quel ""guardati le spalle"" fa rabbrividire. C'è chi addirittura posta l'immagine di una pistola. Via così, fino ad oggi. Fino alla reazione e alla denuncia de L'Altra Europa con Tsipras. Che affida a un comunicato la propria indignazione. Prima l'esercizio di solidarietà, scontato: ""Esprimiamo la totale solidarietà a Giuliana Sgrena, sottolineandone ancora una volta la professionalità come giornalista e l'impegno"". Poi la richiesta. Alle forze politiche e alle autorità: ""Speriamo e crediamo che questo incredibile comportamento venga condannato"". C'è da augurarselo. Sta di fatto che la campagna della Sgrena non si ferma. Anzi: procede con ""maggiore determinazione"". E con le offese, la giornalista continua a ricevere numerosi attestati di vicinanza. ""Non ho mai letto un numero così alto di commenti sessisti, ipocriti, razzisti, volgari e violenti"", scrive Tiziana Ferrari. Commenti che purtroppo non si fermano. ""Mummia"", ""Parassita"", ""Ingrata nei confronti della Patria"". E via dicendo, in un vortice che tiene insieme superficialità e ignoranza. ""Se fai un incontro vicino Riccione facci sapere, che ti facciamo una bella sorpresa"". Ancora: chi augura ""incidenti"" e chi invita a bruciare in piazza il libro dedicato alla Primavera Araba recentemente edito dalla giornalista. Parole che disgustano. Ma che non fermano l'impegno delle candidate della lista che sostiene il leader di Syriza. L'ultima iniziativa è quella lanciata dalla scrittrice napoletana Valeria Parrella, candidata al Sud. Si tratta di indossare un ""sacchetto rosso"", preparato da Casa Ruth, una cooperativa del casertano che si occupa dell'accoglienza di donne vittime di violenza o che vengono sfruttate sui posti di lavoro. E, inoltre, continua la lotta per la ""Risoluzione Estrela"", in modo da dare piena applicazione, in Europa, al diritto all'aborto."
"Eutanasia, medici non sospendono trattamento a Lambert","PARIGI - Il tetraplegico francese Vincent Lambert, 38 anni, in stato vegetativo dal 2008, sarà mantenuto in vita. Lo ha annunciato la dottoressa Daniela Simon responsabile della procedura collegiale sul fine vita del ragazzo ricoverato all'ospedale di Reims. Il dossier dell'uomo, che ha suscitato molte reazioni in Francia, ricadrà ora sotto la tutela del ministero della Sanità. Una decisione a sorpresa, che va contro quanto stabilito dalla Corte europea dei diritti dell'uomo che, a giugno, aveva autorizzato i medici a interrompere l'alimentazione artificiale. Il tribunale di Strasburgo aveva respinto un appello dei genitori dell'uomo, confermando il pronunciamento del Consiglio di Stato francese , che aveva dato parere positivo all'eutanasia. Lambert, ex infermiere, fu vittima di un incidente con la sua motocicletta nel 2008 che gli causò danni cerebrali irreversibili. Da allora vive in un cronico stato vegetativo in un ospedale di Reims, diventando un caso che ha suscitato un grande dibattito in Francia, perché la famiglia di Vincent si è letteralmente spaccata sulla sorte dell'uomo. La moglie Rachel e gli stessi medici, impugnando la legge Leonetti del 2005 che vieta l'accanimento terapeutico, hanno chiesto alle autorità sanitarie di poter interrompere le cure. I genitori di Vincent, ferventi cattolici, sono sempre stati contrari ad applicare al figlio ""l'eutanasia passiva"" - diversa da quella ""attiva"", in cui l'individuo manifesta con coscienza la propria volontà di morire - e si sono opposti al distacco di loro figlio dalle macchine che lo tengono in vita e, inevitabilmente, dalla vita stessa. Sulla vicenda intervenne anche Umberto Veronesi , che in un'intervista a Repubblica evidenziò come il caso di Vincent Lambert fosse esemplare dell'urgenza del testamento biologico. In Europa, l'eutanasia è legale in Belgio, Paesi Bassi e Svizzera. In Francia il presidente François Hollande aveva promesso l'introduzione di una norma per regolamentare ""la dolce morte"", ma l'unica normativa vigente resta la legge Leonetti, che non legalizza l'eutanasia ma stabilisce che le cure non devono essere caratterizzate da ""accanimento""."
"Banca etica, la rigenerazione urbana pensata dagli under 35","ROMA - Dieci progetti di rigenerazione urbana realizzata da ragazzi con meno di 35 anni sono stati i protagonisti, al Maxxi di Roma, della prima tappa del roadshow di Banca Etica . Venti di Futuro. Si chiama cosi quella che nel linguaggio borsistico viene definita ""la call"", lanciata dall'istituto bancario per incontrare in cinque diverse città persone con meno di 35 anni e co-progettare insieme le priorità per il futuro, anche con gli strumenti della finanza etica. Spiega la vicepresidente di Banca Etica, Anna Fasano: “Per festeggiare i nostri primi venti anni abbiamo deciso di metterci in ascolto, soprattutto della generazione dei giovani adulti per disegnare insieme a loro il percorso per i prossimi 20 anni di finanza al servizio di uno sviluppo sostenibile che metta le persone al centro”. Le idee presentate. Il tema della prima tappa è la trasformazione degli spazi abitativi e relazionali, una sfida su cui Banca Etica è impegnata da tempo con partenariati pubblico- privato e terzo settore. Tra i novanta progetti presentati, dieci sono stati ritenuti i più meritevoli. Si tratta di co-housing per offire a giovani adulti opportunità di autonomia prendendosi contemporaneamente cura dei beni comuni; riciclare rifiuti trasformandoli in opere d’arte; realizzare percorsi pedonali attraverso le periferie tra street art , reperti archeologici, verde urbano, panorami e proiezioni cinematografiche; organizzare laboratori di sviluppo e conoscenza reciproca per donne straniere e italiane. I partecipanti hanno lavorato insieme tutta la giornata, supportati da facilitatori esperti, per concretizzare le proprie idee progettuali e concorrere alla call di Banca Etica che si concluderà a maggio 2019 con la premiazione delle 5 migliori idee emerse dagli incontri di Roma, Bari, Padova, Milano e Bilbao.  Le proposte vincitrici. Dunque, il minimo comune denominatore dei progetti unisce finanza etica e futuro delle città per uno sviluppo sostenibile e inclusivo. Gli ideatori dei dieci progetti di rigenerazione urbana più convincenti sono stati accolti da Zerocalcare, che ha raccontato alcune esperienze positive conosciute nel suo quartiere o in altre città, e dalla vicepresidente di Banca Etica Anna Fasano, che ha passato in rassegna le sfide della rigenerazione urbana e il ruolo della finanza etica per supportare l’inclusione e la bellezza anche nelle periferie. Le prossime date. Dopo l’appuntamento romano ci saranno altre quattro gare di idee per immaginare e costruire un futuro sostenibile , inclusivo e solidale con il sostegno degli strumenti della finanza etica. Ecco le date - A Bari, il 21 gennaio sul tema cultura, lavoro, impresa; - a Padova dal 21 al 23 febbraio sul tema innovazione sociale; - a Milano, il 19 marzo sul tema sharing economy e impact finance; - a Bilbao 9 aprile sul tema economia sociale e solidale Chi vincerà. Le proposte vincitrici riceveranno, oltre a un premio di mille euro da utilizzare sulla piattaforma Soci in Rete , assistenza tecnica e accompagnamento allo sviluppo di un piano di fattibilità tecnica e finanziaria per la propria idea, inclusa la ricerca di opportunità di finanziamento in ambito pubblico e privato."
"Afghanistan, Pentagono: probabilmente ucciso leader talebani Mansour","KABUL - Il leader dei talebani, Akhtar Mohammad Mansour , è probabilmente morto con un altro combattente in un attacco sferrato dagli Usa con un drone. Lo ha reso noto una fonte del Pentagono. Secondo fonti americane militari, il blitz è stato autorizzato direttamente dal presente degli Stati Uniti, Barack Obama . Inizialmente era stata la testata locale afghana Kabul News a scrivere su Twitter: ""Il leader dei talebani, mullah Mansour, è stato ucciso a Zabul, notizia non confermata"". Veniva citato l'attacco con drone. Ma i media locali smentiscono: ""E' stato colpito un taxi e ucciso il tassista"". Ma pochi minuti dopo la pubblicazione del post su Twitter, è stato Peter Cook , portavoce del Pentagono, a far sapere che sono stati gli Usa ad aver effettuato un attacco aereo, oggi, contro Mansour in un'area remota, una regione al confine tra l'Afghanistan e il Pakistan: ""Stiamo ancora valutando - ha sottolineato Cook - i risultati dell'attacco e forniremo più informazioni appena diventano disponibili"". Mansour è succeduto nel luglio dello scorso anno al mullah Mohammad Omar a capo dei talebani. A dicembre era stata diffusa notizia del suo ferimento a Quetta, in una sparatoria, e poi alcune fonti affermarono fosse morto. La notizia fu smentita da membri del gruppo estremista . La vicenda, dunque, al momento resta ancora un giallo. Se la morte di Mansour venisse confermata, rappresenterebbe un duro colpo inferto agli insorti. Leader supremo dell'Emirato islamico dell'Afghanistan, è il successore del mullah Omar, la cui morte nel 2013 era stata tenuta nascosta per due anni. Mansour è salito al potere a fine luglio dello scorso anno, ma è stato da subito contestato dalle fazioni rivali. Non piace infatti all'ala dissidente del movimento - tra cui i militanti guidati dal mullah Mohammad Rasoul - che lo accusa di essere un uomo del Pakistan se non addirittura un ""fantoccio dell'Isi"", i servizi di intelligence militare di Islamabad."
Audio super insieme a dati e video in real time. Arriva in Italia la telefonata 4g,"ROMA - Le telefonate cellulari di quarta generazione arrivano in Italia e portano più qualità, più affidabilità, servizi internet aggiuntivi. Vodafone ha avviato in questi giorni la nuova tecnologia su tutta la propria rete, anche se completerà il lancio il 16 luglio. Repubblica ha potuto provarla in anteprima. Seguiranno gli altri operatori: Tim partirà gradualmente tra settembre e dicembre; Wind e 3 Italia nel 2016. E' una novità dirompente perché significa che le telefonate passano su reti finora utilizzate solo per internet. Negli ultimi anni, con i cellulari è migliorato tutto (la velocità internet, le app), eccetto la loro funzione primaria, quella telefonica. Chiamiamo ancora come quando i cellulari avevano i tastini e le antennone. Una chiamata 4G è, per prima cosa, migliore in tutti gli aspetti. La voce è più chiara e più fedele all'originale; il servizio riesce anche a filtrare i rumori di fondo. La linea è più stabile, meno disturbata. Seconda cosa, poiché la telefonata è su rete dati banda larga (con una qualità controllata e garantita dagli operatori), può arricchirsi di servizi aggiuntivi. Ecco come: selezioniamo nella rubrica il contatto da chiamare e possiamo scrivere un messaggio con l'oggetto (come se fosse una mail), indicare se è urgente, aggiungere una foto e la nostra posizione rilevata dal gps. L'altra persona vedrà apparire la telefonata in arrivo con l'oggetto di cui vogliamo parlare, la foto, la mappa gps (possiamo cliccarla, magari per raggiungere l'altra persona con il navigatore del cellulare). Anche durante la conversazione possiamo aggiungere questi elementi, ma anche passare a una videochiamata: il tutto con un clic dalla stessa schermata. Finora abbiamo potuto fare queste cose solo con applicazioni esterne (come Whatsapp), al solito prima o dopo la telefonata (non durante). Questi servizi aggiuntivi partiranno il 16 luglio, con un'app Vodafone (Call+) che si integra con la rubrica del cellulare. Già da ieri è attiva la semplice chiamata di quarta generazione (gli utenti per ora noteranno solo la migliore qualità telefonica). Per fare chiamate 4G, però, entrambi gli interlocutori devono essere coperti dalla nuova rete (Vodafone ce l'ha sull'88 per cento della popolazione) e avere un telefono compatibile (al momento, gli iPhone 6 e 6 Plus, i Samsung Galaxy S5 e S6, l'LG G4 e il Lumia 640). Per ora, inoltre, funziona solo tra utenti Vodafone, ma questo limite cadrà non appena gli altri operatori adotteranno la tecnologia. E' infatti uno standard internazionale (Vodafone a breve lancia anche negli altri Paesi europei). Non solo: nei prossimi mesi continueranno ad arrivare servizi aggiuntivi, per esempio con la possibilità di ascoltare un album in streaming insieme a un'altra persona durante la telefonata. La mossa ha anche un certo valore strategico per gli operatori. Spostano la competizione sulla qualità e sui servizi aggiuntivi (togliendola, ormai sempre più, dai prezzi). Significa anche tornare a giocare ruolo che da tempo avevano lasciato nelle mani di Facebook (proprietario di Whatsapp), Google, Microsoft (Skype). Quello di saper innovare il nostro modo di comunicare. E' colpa degli operatori- della loro incapacità di svecchiarsi e di fare accordi su servizi comunise telefoniamo ancora come negli anni novanta. Ma adesso, grazie alle nuove reti 4G, intendono rimediare."
"Wikileaks: 2mila email dello spin doctor di Hillary Clinton. Il Time: ""Nessun illecito""","ROMA - Sono oltre duemila le email hackerate dall'account personale di John Podesta , uno dei più stretti consiglieri di Hillary Clinton. E' questo il 'bottino' di cui Julian Assange , il fondatore di Wikileaks, aveva parlato nei giorni scorsi . La conferma della 'gola profonda' che ha permesso l'accesso ai file è arrivata puntuale. Nel mirino dell'archivio informatico, questa volta, è finito il dietro le quinte della campagna elettorale dei democratici per la Casa Bianca. IL PRECEDENTE: il motore di ricerca per 30mila email della Clinton Non è la prima volta che la casella di posta elettronica della candidata democratica viene violata da Wikileaks. A marzo gli hacker avevano messo in rete oltre 30mila email spedite tra il 2010 e il 2014 dall'allora segretario di Stato americano. L''emailgate', così definito, è proseguito in agosto con la divulgazione di altri 15mila messaggi . I contenuti. ""Non vengono rivelate cose illecite"", dice il Time . Ma il contenuto delle email in questione sta facendo il giro del web . Nella corrispondenza di Podesta, resa pubblica nelle ultime ore, si fanno battute sullo sfidante alle primarie democratiche, Bernie Sanders . Si parla poi di come gestire i media sul fronte delle informazioni riguardanti le donazioni alla Fondazione Clinton da parte di finanziatori legati all'attività mineraria e all'energia nucleare. Non è la prima volta che Wikileaks viola la casella di posta elettronica della candidata repubblicana. Era entrata nel mirino degli hacker lo scorso marzo, quando furono messe in rete oltre 30mila email spedite dall'allora Segretario di Stato americano. Adesso ciò che più preoccupa di più lo staff di Hillary Clinton sono soprattutto i rapporti con molte personalità di Wall Street che Wikileaks ha portato alla luce. Si teme che l'ex segretario di Stato americano venga percepita dagli elettori come rappresentante dell'establishment. Pane per i denti di chi, come il candidato repubbicano Donald Trump , naviga tra la rabbia e il populismo che stanno travolgendo parte del popolo americano. A confermarlo è forse uno dei passaggi più imbarazzanti. ""Mi sento molto lontana dalla classe media"", si legge in una email. Si trovano poi discorsi a pagamento e a porte chiuse che l'ex segretario di Stato tenne nel corso di eventi organizzati da grandi gruppi di Wall Street. ""Ne emerge - scrivono il New York Times e il Wall Street Journal - un quadro in cui la Clinton appare molto più vicina alle banche e ai poteri forti di quanto non appaia in campagna elettorale"". Trump e il video sessista. La notizia della pubblicazione da parte di Wikileaks è arrivata pochi minuti dopo la bufera scoppiata attorno a un video in cui Donald Trump pronucia frasi volgari e offensive contro le donne. Nel filmato il magnate si vanta di poter far sue tutte le donne che desidera, grazie al proprio potere economico. Il tycoon newyorkese ha poi cercato di porre rimedio con un videomessaggio di scuse . Usa 2016, Trump sulle donne: ""Quando sei una star puoi fare loro quello che vuoi"". Duello tv. Due scandali, uno per parte, che aggiungeranno pepe al secondo dei tre confronti televisivi in programma. Domani Hillary Clinton e Donald Trump si sfideranno a St. Louis, all'Università di Washington, nel faccia a faccia diretto da Martha Raddatz della Abc e da Anderson Cooper della Cnn . Il primo, andato in onda il 26 settembre , ha visto prevalere la prima donna nella storia a correre per la presidenza degli Stati Uniti."
"'Jova Beach Party', in vendita i biglietti per il tour estivo di Jovanotti","Dopo la conferenza stampa di presentazione di pochi giorni fa , sono state aperte le prevendite per il Jova Beach Party , il tour sulle spiagge italiane annunciato da Jovanotti per l’estate 2019: ""Sarà un villaggio, una città temporanea che dura un solo giorno, con ristoranti, il mare accessibile, diverse band, giochi in spiaggia, tanti ospiti che non posso rivelare, potrò anche celebrare matrimoni se qualcuno lo vorrà, come delegato di stato civile"", ha racconta Lorenzo Cherubini . I biglietti, disponibili da ieri, 7 dicembre, su TicketOne costerano circa 60 euro (inclusa la prevendita prevendita) ma per chi volesse ulteriori informazioni il cantante ha fatto realizzare una appposita app che verrà lanciata a breve. Il tour, ma forse è più consono chiamarlo 'evento speciale', porterà la gente fuori dai palazzetti per ritrovarsi in una dimensione più naturale, pensata anche per la famiglia: sono infatti previsti ingressi gratuiti per i bimbi fino agli 8 anni e sulla spiaggia, rigorosamente libera, sarà installata una struttura che comprenderà non solo un palco ma anche stand, ristoranti, luoghi di gioco, aree dove poter prendere il sole o fare la doccia. E, fino a tarda notte, ci saranno djset e concerti, non solo con protagonista il titolare dell'iniziativa. Insomma, un villaggio estivo a tutti gli effetti con un animatore d'eccezione: Jovanotti. L'ultima sorpresa? La chiusura del tour sarà non più al mare ma sui monti. Ecco tutte le date del Jova Beach Tour : 6 luglio a Lignano Sabbiadoro (Spiaggia Bell'Italia) 10 luglio a Rimini (Spiaggia Rimini Terme) 13 luglio a Castel Volturno (Spiaggia Lido Fiore Flava Beach) 16 luglio a Ladispoli (Spiaggia di Torre Flavia) 20 luglio a Barletta (Lungomare Pietro Mennea) 23 luglio a Olbia (Banchina Isola Bianca Molo Bonaria) 27 luglio ad Albenga (Lungomare Cristoforo Colombo) 30 luglio a Viareggio (Spiaggia del Muraglione) 3 agosto a Lido di Fermo (Lungomare Fermano) 7 agosto a Praia a Mare (Lungomare Area Dino Beach) 10 agosto a Roccella Jonica (Area Natura Village Lungomare Lato Nord) 17 agosto a Vasto (Lungomare Duca degli Abruzzi) 24 agosto a Plan De Corones (Cima 2.275 m)"
"Schmitt: ""Siamo schiavi delle pulsioni in cerca d'amore""","PARIGI - ""Questo messaggio solo per dirti che ti amo. Firmato: tu sai chi"". Recita proprio così la sibillina lettera d'amore ricevuta contemporaneamente dai numerosi personaggi che popolano il nuovo vasto romanzo di Eric-Emmanuel Schmitt, La giostra del piacere in uscita per e/o (trad. di Alberto Bracci Testasecca). Un'opera sorprendente, ricca di avventure e disavventure erotico-sentimentali che s'intrecciano e si rincorrono in una continua sarabanda di desideri, amplessi e sentimenti amorosi. Lo scrittore francese già autore di una trentina di opere - tra romanzi, saggi, raccolte di racconti e opere teatrali - vi evoca l'universo multiforme dell'eros, seguendo le peripezie di un folto gruppo d'individui, diversi tra loro per età, sesso, professione e preferenze sessuali, ma tutti alle prese con l'anonima dichiarazione d'amore che inevitabilmente scatena in loro sogni e fantasie, ma anche equivoci e incomprensioni. Il tutto in nome di un edonismo diffuso che però è costretto a scontrarsi con le ipocrisie e i conformismidella società. ""Volevo scrivere una specie di romanzo enciclopedico sulla varietà delle relazioni amorose"", spiega Schmitt, il cui libro in Francia è in classifica da undici settimane. ""In amore, facciamo tutti gli stessi gesti, ma attribuendo loro ogni volta un significato diverso. Ogni pelle che tocca un'altra pelle ha una storia particolare e unica. Le forme dell'amore sono infinite, e non esiste una forma canonica da privilegiare rispetto alle altre"". I molti protagonisti del romanzo abitano tutti attorno a una famosa piazza di Bruxelles, dove tra gli alberi vivono moltissimi pappagalli. Perché questa ambientazione? ""In quella piazza, chiudendo gli occhi si ha l'impressione di essere in una giungla nel bel mezzo della civiltà. Mi è sembrata una bella metafora dellanostra condizione di uomini dominati dalle pulsioni, ma prigionieri di corpi che sono sociali e razionali. Insomma, la nostra parte di natura fatta di desideri e pulsioni è spesso sepolta da strati di civiltà sociale, politica, culturale e ideologica"". È per questo che nella Giostra del piacere i sentimenti dell'amore si scontrano spesso con le complicazioni del sesso e del desiderio? ""Le relazioni tra amore e erotismo sono di moltissimi tipi. Spesso la sessualità è un modo per arrivare all'amore, nel senso che una relazione iniziata nel nome del desiderio erotico può in seguito trasformarsi in sentimento amoroso. Altre volte invece la sessualità impedisce all'amore di nascere. Naturalmente esistono anche gli amori senza sessualità. A me interessava mostrare questi diversi aspetti e spazi dell'eros sullo sfondo di una società dominata dall'ossessione delpiacere sessuale a tutti i costi"". Nello stesso tempo però assistiamo anche al ritorno di un certo moralismo... ""Che personalmente combatto. Per me, infatti, tutto quello che riguarda la sessualità non deve dipendere dalla morale. Da questo punto di vista, continuo ad essere un discepolo di Diderot. La sessualità è fonte di piacere e un modo per sviluppare armoniosamente la propria personalità. Di conseguenza, nel romanzo c'è una forma di benevolenza nei confronti di tutte le manifestazioni dell'eros. E dico ""benevolenza"" perché preferisco questo termine alla parola ""tolleranza"""". Perché? ""La tolleranza implica l'idea di uno sforzo, mentre la benevolenza mi sembra una virtù. La tolleranza è lo sforzo che ci permette di arrivare alla virtù della benevolenza"". Indagando la varietà delle forme dell'eros, quello che le interessa è la difesa di una certa forma di edonismo? ""Certamente. Occorre approfittare della vita, dell'amore e del sesso senza preoccuparsi del giudizio degli altri. La mia è un'apologia del piacere che rifiuta di giudicare moralmente e di discriminare le diverse forme di piacere sessuale. Contemporaneamente però cerco anche di riflettere sulla dialettica tra libertà e destino. La sessualità infatti assomiglia al destino, giacché un desiderio è sempre subito. Non scegliamo un desiderio, lo proviamo e basta. Il desiderio non dipende dalla volontà o da una scelta. Nel romanzo, mi domando quale sia il nostro spazio di libertà rispetto a questo destino"". Che risposta s'è dato? ""La sola libertà possibile è quella che nasce dalla coscienza di tale destino e dalla sua accettazione. Alcunipersonaggi del romanzo finiscono per scoprire quello che desiderano e si realizzano accettando di essere quello che sono. Altri invece distruggono la loro vita proprio perché non hanno la lucidità di ammettere quello che sono. Così facendo provocano sofferenze a se stessi e agli altri"". L'erotismo ha bisogno di fantasia e di fantasmi. È questo il significato delle anonime lettere d'amore al centro del romanzo? ""Effettivamente l'amore è il territorio dei fantasmi e dei sogni. Un territorio che ognuno crea in funzione di quello che è, di quello che ha vissuto, di ciò che gli manca e di ciò che desidera. Secondo me, le lettere d'amore dovrebbero essere sempre anonime, perché il vero amore è fatto di generosità disinteressata, mentre chi firma una lettera d'amore si attende sempre qualcosa in cambio. Il vero amore è un dono di sé all'altro senza condizioni, motivo per cui è quasi sempre impossibile. La sessualità invece è fondatasullo scambio, non è mai disinteressata. Per questo amore e sessualità convivono così difficilmente. Forse il solo vero amore è quello asessuato che si prova per i figli o i genitori. Dicendo ciò, riconosco di avere una visione idealistica dell'amore, una visione quasi evangelica. Il che non m'impedisce di riconoscere il valore positivo della sessualità"". Era la prima volta che scriveva delle scene erotiche. È stato difficile? ""È stato delicato, perché volevo evocare con precisione la realtà del sesso, ma senza scrivere delle pagine per un'antologia della letteratura erotica. Il mio non è un romanzo erotico, è un romanzo sull'erotismo, che però non arretra di fronte a nulla. Non a caso, evoco tutte le forme dell'erotismo, dagli amori eterosessuali a quelli omosessuali, dallo scambismo alle relazioni sadomaso, e via dicendo. Volevo parlare di tutto, con una scrittura suggestiva, ma restando pudico"". Non c'è il rischio di trasformare illettore in un testimone un po' voyeur? ""Uno scrittore è un bambino che cammina per le strade cercando di immaginare quello che succede dietro le finestre. È nata così la mia vocazione di scrittore. Questa forma di voyeurismo è magnifica perché fa appello all'immaginazione. Io non mostro, preferisco suggerire, lasciando che sia il lettore a completare la scena con la sua immaginazione. In questo modo, egli diventa un voyeur attivo e fantasioso che partecipa alla costruzione del libro. Immagina molto di più di quello che vede, proiettando sulla scena i propri sogni e i propri fantasmi. È questo il lato meraviglioso della letteratura""."
Quei messaggi segreti che possono aiutare i bambini autistici,"ROMA - È nascosto, sommerso, difficile da decodificare. Eppure un linguaggio, nei bambini con l'autismo, esiste. Un gruppo di ricercatori inglesi ha dimostrato che sedendosi accanto ai genitori, e insegnandogli con pazienza a interpretarlo, alcuni dei sintomi della sindrome possono essere ridimensionati. ""Non si tratta di una cura"" mette le mani avanti Jonathan Green, neuropsichiatra infantile dell'università di Manchester e coordinatore del progetto ""Pact"", i cui risultati sono pubblicati oggi su The Lancet. Pact è l'acronimo di ""Preschool Autism Communication Trial"". I ricercatori hanno preso 152 bambini fra i 2 e i 4 anni e hanno seguito i loro genitori per un anno, filmando le loro interazioni con i figli e poi sottoponendoli a una serie di sedute, parte di persona e parte via web. Ogni gesto, ogni suono e ogni ""bizza"" del bambino è stata analizzata. Il linguaggio criptato che tanto spesso in famiglia passava sottotraccia, sommerso dall'ansia o dalla necessità di dover affrontare un pianto o una crisi di rabbia improvvisi, con gli specialisti veniva analizzato, scomposto e decodificato. I genitori hanno seguito 12 sessioni negli ospedali di Manchester, Newcastle e Londra nel corso di sei mesi, seguite da altri sei mesi di feedback via web con i terapisti. Loro compito, una volta tornati a casa, era di passare almeno mezz'ora al giorno osservando attentamente il ragazzo, giocando con lui e provando a interpretarne il linguaggio. I bambini sono stati valutati con un punteggio messo a punto per misurare il livello di gravità dell'autismo. I test si sono svolti alla fine dell'anno di intervento e poi, periodicamente, per altri sei anni. In questo lasso di tempo sono stati confermati miglioramenti nelle relazioni sociali e nella tendenza ad adottare comportamenti ripetitivi. Il punteggio relativo ai sintomi si è ridotto del 17%. L'indice di gravità dell'autismo è passato, in media, da 7,9 a 7,3. Fra i bambini sottoposti al programma, dopo i sei anni di osservazione, il 46% è stato classificato come grave (si partiva dal 55%). Nel gruppo di controllo (quella sezione dei volontari che, negli studi clinici, viene privata dell'intervento per poter fungere da parametro di riferimento) i casi gravi erano invece il 63%, rispetto al 50% iniziale. Sono invece rimaste intatte le difficoltà di linguaggio e l'ansia. Con il tempo, i benefici sono leggermente diminuiti. Ma la sfida della ricerca sull'autismo, in tutto il mondo, oggi è proprio quella di anticipare il più possibile la diagnosi, in modo da intervenire quando il cervello è ancora plastico e ricettivo. ""Il vantaggio di questo approccio - spiega Green - rispetto a un intervento diretto sul bambino è che i risultati si fanno sentire nella vita quotidiana, e all'interno del contesto familiare"". Per ogni ragazzo, durante l'anno di intervento, si cerca di sviluppare un vocabolario personalizzato. ""I genitori hanno un grande desiderio di aiutare i loro figli - aggiunge Green - ma spesso si sentono sperduti in mezzo al mare. Sentono che le loro qualità di padre e di madre non sono sufficienti ad affrontare la situazione"". Lo stesso programma, con alcuni adattamenti culturali, è stato applicato ad alcune famiglie in India e Pakistan. Per cercare di rilevare le prime tracce di autismo nei bambini molto piccoli, il metodo è stato usato alla fine del primo anno di vita anche nei fratelli minori dei ragazzi colpiti dal disturbo. Nell'autismo esiste infatti una chiara componente genetica. Nel corso degli anni sono stati individuati vari frammenti di Dna che giocano un ruolo nella malattia. Ma nessuno di questi geni si è rivelato decisivo per sviluppare il disturbo (e per provare a mettere a punto una cura). La diagnosi oggi avviene osservando i disturbi del linguaggio e della socialità. Segni che non compaiono in maniera chiara prima dei 3-4 anni di età."
"Cooperazione, i dubbi sull'aiuto della finanza e i rischi sulla disuguaglianza","ROMA - Chiarire i complessi andamenti della politica economica per uscire dall'enorme distanza che separa nord e sud del mondo, ricchi e poveri, non è cosa semplice, ma le politiche potrebbero essere più trasparenti ed efficaci, se lo si volesse davvero. Il professor Screpanti chiarisce la situazione, e pone dubbi e domande ragionevolmente fondate sul ruolo dei privati nella crescita dei paesi in via di sviluppo. Il programma anticrisi delle Nazioni Unite: avanti ai privati. Le Nazioni Unite prevedono di varare per il 2015 un nuovo piano per combattere la povertà nel mondo. È noto come Sdgs (Sustainable development goals) e sostituirà il precedente, ambiziosissimo e in parte fallito, piano Mdgs (Development millennium goals). La Commissione Europea a sua volta sta preparando un piano per definire l'entità e le modalità del proprio contributo ai Sdgs. L'idea che sta passando è che, essendo i contributi pubblici pochi e in diminuzione, bisogna far leva sul ruolo del settore privato. I ricchi finanziano i poveri. La parola d'ordine è ""blending"". Che non è soltanto un mix di finanza pubblica e privata, ma un sistema di finanziamento in cui gli aiuti governativi dovrebbero affluire al sud del mondo per il tramite degli investimenti di imprese private. In parole povere: i governi dei paesi ricchi darebbero dei doni finanziari a quelli dei paesi poveri, ma non direttamente; li darebbero alle imprese industriali e bancarie dei paesi ricchi sotto forma di partecipazioni o prestiti; queste imprese poi effettuerebbero investimenti nei paesi poveri per un ammontare di capitale multiplo del dono ricevuto. I doni funzionerebbero così da incentivi. Il blending può funzionare davvero? Si ritiene che i doni dovrebbero indurre la finanza privata ad aumentare gli investimenti, sia perché fornirebbero parte del loro finanziamento, sia perché contribuirebbero a coprire parte del rischio di capitale e sia perché servirebbero ad assicurare parte dei pagamenti degli interessi dei paesi debitori. Può funzionare? Certo che può. Se aumenti i profitti e diminuisci i rischi, l'interesse privato a investire aumenta. Eppure da un sondaggio tra 400 operatori della cooperazione risulta che il 58% degli intervistati sono contrari al coinvolgimento del profitto nella cooperazione allo sviluppo. Come mai? Non capiscono l'economia? O non sarà che non si lasciano incantare dalle chiacchiere? Finanziamenti diretti a governi, Banche Etiche e Ong. Per valutare l'efficacia del blending non bisogna confrontare una situazione in cui si utilizza con una in cui non si danno contributi. Bisognerebbe piuttosto confrontarla con una in cui i contributi sono utilizzati diversamente, ad esempio col caso in cui affluiscono direttamente ai governi dei paesi poveri per finanziare investimenti pubblici o imprese pubbliche. Oppure col caso in cui affluiscono alle organizzazioni per la cooperazione no profit o a banche etiche. In questi casi gli aiuti potrebbero funzionare meglio. Infatti, se l'incentivo all'investimento è dato dalla copertura del rischio, allora il pubblico funzionerebbe meglio del privato, visto che lo stato fornirebbe una copertura molto più ampia. Se poi gli Stati che ricevono gli aiuti vogliono attivare partecipazioni con imprese private, saranno liberi di farlo, ma decideranno loro quali sono le priorità, e non è detto che lo facciano in vista della massimizzazione dei profitti. Le banche private possono speculare sui debitori. Inoltre si tenga presente che la parziale copertura del pagamento degli interessi funziona come incentivo ai privati solo se porta a un aumento degli interessi che possono incassare. Il che vuol dire che le banche private possono usare questa facility del debitore non per aumentare gli investimenti bensì per aumentare gli interessi che si fanno pagare, cosicché i doni governativi si risolverebbero in doni ai privati. Un problema del genere non si porrebbe con le banche etiche, le quali hanno dei vincoli autoimposti di massimale sugli interessi. A parità di aiuti governativi, le banche etiche investirebbero di più di quelle private a farebbero pagare interessi più bassi; senza considerare il fatto che esse, come le organizzazioni no profit, sono più sensibili delle imprese capitalistiche alle ricadute sociali e ambientali degli investimenti. Una questione etica: perché dare i soldi ai ricchi per aiutare i poveri? Che mi porta a sollevare un problema di carattere, diciamo così, filosofico. Il progetto della UE sembra improntato all'ideologia del trickle down: per diminuire la povertà si danno soldi non ai poveri, ma ai ricchi. L'idea è che se li dai direttamente ai poveri, questi se li mangiano subito. Se invece li dai ai ricchi questi li investono creando ricchezza e nuova occupazione, e così faranno diminuire la povertà in modo strutturale. Le grandi organizzazioni economiche internazionali, come la Banca Mondiale e il Fondo Monetario Internazionale, hanno adottato questa ideologia nel fornire aiuti ai paesi poveri, e poi hanno trionfalmente esibito i dati statistici sull'effettiva diminuzione della povertà assoluta nel mondo negli ultimi decenni. Ora, a parte il fatto che gran parte del merito per questa diminuzione della povertà va attribuita alla Cina e all'India, due paesi che contano molto più sulle politiche dello stato nazionale che sugli aiuti dei paesi occidentali. Quello che non si dice sul trickle down. Ma il punto è che, mentre è diminuita la povertà, è anche aumentata la disuguaglianza nella distribuzione dei redditi. Questo è un 'effetto collaterale' del trickle down che gli ideologi neo-liberisti tendono a ignorare. Il piano Sdgs delle Nazioni Unite prevede, come Goal 10, una riduzione della disuguaglianza. Siamo sicuri che il blending sostenuto dalla Ue contribuirà al raggiungimento dell'obiettivo? * Ernesto Screpanti è professore di Economia della globalizzazione presso l'università di Siena"
Una nave di carta con i nomi di amici e genitori per ricordare le stragi di ebrei e migranti,"Una barca di carta strapiena pieni di foglietti con i nomi delle persone amate scritti da ragazzi di terza media: la mamma, gli amici del cuore. Messa in un secchio e lasciata affondare, per non dimenticare l'olocausto ma anche le tragedie recenti di migranti morti in mare cerando salvezza da guerre o un futuro migliore. Enrico Galiano, scrittore, docente a Pravisdomini in provincia di Pordenone, ha deciso quest'anno di ricordare così la Giornata della memoria per la Shoà. Perché ""per pensare che il passato si stia ripetendo identico bisogna essere un po' miopi. Ma per non vedere pezzi di quel passato nel nostro presente, bisogna essere proprio ciechi."" Perché gli anni sono passati, ma come hanno ricordato diversi studenti durante la recente visita organizzata dal Miur ad ad Auschwitz c'è sempre la tentazione di ""cercare un nemico per imputargli i problemi interni: ieri i giudei oggi i migranti"". Galiano, nato a Pordenone nel '77, tra i primi cento migliori docenti d'italia secondo il sito Masterprof.it, inventore della webserie Cose da prof, ha raccontato in un post di fb la sua decisione. ""Davanti ai loro occhi ho fatto una grande barca di carta, e gli ho detto di metterci ciascuno il proprio foglietto sopra. Poi ho appoggiato la barca sulla superficie dell'acqua. Infine ho iniziato a far vacillare il secchio, fino a che la barchetta non si è ribaltata, facendo cadere giù tutti i foglietti. Tutti quei nomi, quegli omini, giù in fondo al secchio.C' era chi aveva messo il papà, chi la migliore amica, chi il cuginetto di un anno. C'erano anche degli occhi lucidi. Oltre ai miei, dico. E allora ho raccontato loro del naufragio del 18 aprile 2015, in cui nel Canale di Sicilia sono morte più di mille persone, tante quasi come nel Titanic. La loro barca, un peschereccio fatiscente che di persone ne poteva contenere al massimo duecento. E ho raccontato loro di una di quelle: un bambino più piccolo di loro, originario del Mali, che è stato ritrovato con la pagella cucita sulla giacca. “Secondo voi perché un bambino dovrebbe salire su una barca così?” “Per far vedere che aveva studiato!” “Per dire a tutti che era bravo a scuola!” E poi un ragazzino macedone, di fianco a me, a bassa voce ha detto: “Forse per far vedere che non era cattivo, come molti pensano di tutti quelli che arrivano”. La campanella è suonata per la ricreazione. Sono rimasto solo a sistemare la mia roba. Ad un certo punto sono tornate indietro tre rqgazze: Possiamo tirare fuori quei fogli da lì?”. Ci siamo chinati, li abbiamo tirati su uno per uno, insieme. E intanto io le guardavo, e dentro di me pensavo che finché tre ragazze decidono di saltare la ricreazione per tirare su dal fondo di un secchio dei fogli di carta, c'è ancora motivo per credere in un mondo diverso""."
Contro l'insonnia provate la noia,"NOIA, sbadigli, sonno: percorrere la strada che porta all'addormentamento è un'esperienza molto comune e documentata dalla Scienza. Ma oggi c'è un'evidenza in più che mostra come questo percorso avviene a livello cerebrale: un team di ricercatori giapponesi e cinesi è riuscito ad individuare alcuni interruttori del sonno associati a questa assenza di stimoli. Lo studio, sotto la guida dell' Università di Tsukuba , è stato pubblicato su Nature Communications . La scoperta odierna, ancora da approfondire, potrebbe fornire nuove prospettive terapeutiche per le persone con insonnia o altri disturbi del sonno. La quiete. La noia è molto spesso connotata negativamente, dato che associata a emozioni e sensazioni quali la tristezza, il fastidio e l'insoddisfazione. Ma di per sé questa sensazione non è solo negativa, dato che ci induce in uno stato di quiete che spesso precede il sonno , come spiega Gianluca Rossato , responsabile del Centro di Medicina del Sonno all’ospedale Sacro Cuore Don Calabria di Negrar a Verona. E in effetti, secondo lo studio odierno su Nature Communications è proprio la mancanza di interesse e di stimoli tipica della noia ad accendere il sonno. Per realizzare la ricerca, gli scienziati hanno studiato il cervello di alcuni topi utilizzando una tecnica definita optogenica, che sfrutta la luce e l'ingegneria genetica per controllare e monitorare l'attività di singole cellule del sistema nervoso. Così, hanno potuto studiare i fattori cognitivi ed emozionali generalmente associati alla mancanza di attività, che possono contribuire al sonno. I risultati. In base allo studio odierno, l'anello che congiunge la noia al sonno potrebbe consistere nel nucleus accumbens , un'area cerebrale che gioca un ruolo importante in numerosi processi cognitivi, fra cui quello della motivazione a fare qualcosa e quello del piacere in seguito ad un'azione compiuta. ""Il nucleus accumbens – ha spiegato Rossato – ha sopra di sé, proprio come in una piramide verticale, un percorso biologico chiamato via dopaminergica, che si attiva quando siamo intenti in attività ad alto coinvolgimento emozionale o cognitivo"". La caffeina, ad esempio, agisce su questa via biologica, contribuendo a mantenerci svegli. LEGGI - Madri che dormono poco, i figli fanno lo stesso Al contrario, quando siamo inerti e annoiati, si attiva un percorso esattamente opposto, che tuttavia coinvolge sempre il nucleus accumbens. A questo punto, riprendendo il paragone della piramide, il nucleus accumbens inibisce le aree cerebrali che stanno al di sotto, attivando specifici neuroni. E proprio questo meccanismo, aggiunge l'esperto, porterebbe all'addormentamento e al sonno cosiddetto slow-wave sleep , profondo e molto profondo, quello più ristoratore. Perciò la noia rappresenterebbe una sorta di messaggero del sonno, mentre al contrario giocare ai videogiochi o utilizzare lo smartphone prima di andare a letto sono nemici dell'addormentamento. LEGGI - I bambini che dormono poco hanno cellule che invecchiano prima Le prospettive. Un risultato preliminare interessante, secondo gli autori, che, qualora approfondito e confermato, potrebbe aprire prospettive di trattamento mirate, ad esempio per favorire l'addormentamento. Ad esempio, proseguono i ricercatori, si potrebbe agire su specifiche sostanze biologiche, che favoriscono il sonno e che sono molto presenti nel nucleus accumbens. In tal senso, ha commentato Gianluca Rossato, si andrebbe ad agire su nuclei cerebrali più centrali rispetto all'addormentamento. “In questo caso il sonno indotto – ha spiegato l'esperto – potrebbe essere più fisiologico di quello che si ottiene con i farmaci in uso oggi”. Tali farmaci, continua Rossato, agiscono principalmente spegnendo i neuroni corticali, dunque agendo su una regione meno centrale per il sonno. Insomma, anche se ancora siamo lontani da queste possibilità terapeutiche, concederci di annoiarci potrebbe però già fornire un aiuto per riposare di più e meglio, conciliando un sonno profondo e rilassante. LEGGI - Insonni e stanchi, non è colpa dello stress ma della tiroide"
Google rinnova l'homepage. Ma per ora solo sul mobile,"ROMA - Semplice ed essenziale a tal punto da diventare iconica. La pagina iniziale di Google non è mai cambiata un granché da quando il motore di ricerca è stato lanciato, ormai quasi 20 anni fa: nel 1998. Un lasso di tempo lunghissimo per i ritmi iper veloci dell'hi-tech. Che terminerà a breve. Il primo grande restyling dalla sua fondazione, che sarà disponibile immediatamente negli Stati Uniti e nelle prossime settimane a livello internazionale. Ma, per adesso, soltanto sui dispositivi mobili, la pagina classica sui computer resterà immutata. ""Non ci sono piani per portare la nuova feature Feed su desktop, si tratta di una funzionalità pensata unicamente per il mobile"", ha fatto sapere un portavoce di Google. Così diremo addio alla caratteristica pagina tutta bianca, con al centro la barra di ricerca. È diventata famosa, nonostante non sia stata propriamente una scelta di stile. Marissa Mayer , prima donna ingegnere di Mountain View, ha svelato la ragione del minimalismo: il cofondatore di Google Sergey Brin non conosceva il linguaggio html, cioè quel linguaggio di markup (di ""marcatura"") che permette di indicare come disporre gli elementi all’interno di una pagina Internet. Non avendo a propria disposizione un webmaster e dovendo arrangiarsi da solo ""ha messo in piedi la pagina web più semplice che ha potuto per testare il motore di ricerca"", ha detto Meyer. Adesso è arrivata l'ora di cambiare. Prima di tutto, gli utenti avranno la possibilità di seguire gli aggiornamenti su determinati argomenti d'interesse, come cinema, sport, musica e celebrità. Ma centrale sarà il nuovo ""news feed"" personalizzato. Si tratta della selezione di notizie e informazioni che vediamo già da adesso sui cellulari ed è ritagliata sulla base dei nostri gusti. La miglioria, rivelata qualche giorno fa , è stata interpretata come una sfida a Facebook e Twitter nel campo dell'informazione. Con la differenza che Big G può profilare gli utilizzatori puntando su ciò che chiedono al motore, piuttosto che alle amicizie e ai like. Non è, però, ancora chiaro come sembrerà e funzionerà né se includerà l'assistente vocale della compagnia, Google Assistant . Si ipotizza che sarà necessario accedere al nostro account Google per vederla. Poco male, considerato che oggi è difficile non averne uno. Un precedente similare lo possiamo individuare in iGoogle, homepage personalizzata che Mountain View ha messo a disposizione dei propri utenti tra il 2005 e il 2013. Ma, oltre a dover aver un account, in quel caso era necessario selezionare l'opzione. L'adozione automatica, dice Gibbs, trasformerà immediatamente Google ""nel più grande portale web disponibile"", eclissando Yahoo MSN e Bing."
"Tunisi, arrestato capo della cellula jihadista responsabile dell'attacco al museo","TUNISI - Le autorità tunisine ritengono di aver arrestato il leader della cellula terroristica responsabile dell' attentato della settimana scorsa al museo del Bardo . Lo afferma al quotidiano Al Maghreb Rafik Chelli , segretario di Stato presso il ministero degli Interni, che non ha voluto rendere nota l'identità del presunto capo della cellula jihadista. Si tratterebbe di un tunisino residente abitualmente in Belgio. Il gruppo ideatore e realizzatore del piano sarebbe composto di 16 persone, di cui alcune arrestate, e sarebber riconducibile alla brigata jihadista tunisina Uqba ibn Nafi, diretta dal terrorista algerino Lokman Abou Sakher ? , attualmente ricercato. Una portavoce del ministero dell'Interno, interpellata dall'agenzia Anadolu, ha affermato che ""la cellula mesi fa ha incontrato Abu Sakhr, leader del gruppo militante Uqba ibn Nafi , che di recente ha siglato un'alleanza con Daesh"", acronimo arabo per indicare lo Stato islamico, voltando le spalle ad al-Qaeda nel Maghreb islamico. Nella cellula, ha aggiunto Chelli, militavano almeno due tunisini tornati in patria dai territori di combattimento in Siria a fianco dei jihadisti dello Stato Islamico. E ne facevano parte Jaber Kachnaoui e Yassine Abidi , i due terroristi che hanno eseguito l'attacco al museo, costato al vita a 23 persone, di cui 21 turisti, finendo poi con l'essere uccisi durante il blitz condotto dalle teste di cuoio di Tunisi per liberare gli ostaggi. Chelli ha confermato che è ancora latitante il terzo uomo implicato nell'attuazione della strage, Maher Kaidi. Pare che Kaidi non abbia in realtà preso parte all'azione, per paura o perché non ne ha avuto il tempo. La cellula sarebbe stata strutturata in quattro gruppi distinti, ognuno con precise competenze. Il primo aveva il compito di individuare gli obiettivi e reperire informazioni utili. Il secondo gruppo era incaricato della logistica e del reperimento di armi ed esplosivi. Il terzo era il gruppo d'azione. Il quarto era addetto a un aspetto divenuto fondamentale come la comunicazione: doveva filmare l'azione e diffondere il video in rete, per la fase della rivendicazione dell'azione terroristica. Il giorno dell'attentato, la polizia tunisina ha arrestato alcuni elementi intenti a filmare. Chelli ha annunciato inoltre che nel contesto di alta tensione generata dall'attentato sono state adottate dall'unità di crisi misure precauzionali per tutelare ministri e istituzioni, oltre a obiettivi sensibili e vitali come la compagnia aerea Tunisair e le banche. Aumentata la sorveglianza anche nei luoghi visitati da turisti, con pattuglie aggiuntive addette alla vigilanza e alla perquisizione dei bagagli, oltre ai controlli nei punti di entrata e uscita dalle grandi città. Per quanto riguarda nello specifico il Museo del Bardo, Chelli ha dichiarato che i terroristi sono riusciti a penetrare nell'edificio approfittando della molteplicità di punti di accesso. Anche in questo caso, ha aggiunto, la sorveglianza è stata rinforzata. Nella Moschea contigua al museo l'accesso sarà consentito solo agli agenti e ai deputati del vicino Parlamento tunisino. La comunicazione segue quelle dei giorni scorsi su oltre 20 arresti nelle file jihadiste in Tunisia. Nel frattempo si prepara la marcia internazionale contro il terrorismo di domenica prossima a Tunisi. La parola d'ordine sarà ""Le monde est Bardo"". Attese a Tunisi molte personalità a livello mondiale, tra cui il premier italiano Matteo Renzi , la presidente della Camera Laura Boldrini e il presidente francese François Hollande . ""Le monde est Bardo"" vuole esser un messaggio forte per affermare la volontà della Tunisia di superare gli avvenimenti del Bardo e sconfiggere il terrorismo. Anche l'Unione europea è consapevole di quanto il rischio terrorismo sia concreto e, alla luce dell'attentato di Tunisi, vicino. Per questo, nel rapporto annuale sulle relazioni con i Paesi partner ai confini dell'Unione, si legge come l'Ue sia ""decisa a rafforzare la sua cooperazione con la Tunisia nella lotta contro il terrorismo, tramite un dialogo politico ma anche progetti concreti, nell'ambito di un sostegno più ampio alla riforma del settore della sicurezza"". L'Unione europea ribadisce nel documento la sua rafforzata determinazione nell'accompagnare ""la costruzione di una democrazia tunisina forte"", un processo su cui incombe come una minaccia ""l'instabilità in Libia e il numero elevato di tunisini che si sono uniti a gruppi terroristici"". Ma l'Ue ha anche una lista di raccomandazioni per le autorità tunisine. Tra queste, accanto all'invito ""ad attuare la nuova Costituzione e a preparare le elezioni locali e regionali"", l'urgenza di ""politica e misure per la riforma del settore della sicurezza, specie di polizia e gestione delle frontiere"". Raccomandazioni che trovano il loro fondamento anche nel ruolo che l'Unione europea ricopre per l'economia tunisina. Nel 2014, si legge ancora nel rapporto, l'Ue si conferma partner commerciale numero uno del Paese, con scambi per 20,36 miliardi di euro. Con Bruxelles ""pronta a lanciare negoziati per la conclusione di un accordo di libero scambio completo"" dopo aver stanziato, sempre nel 2014, 169 milioni di euro di aiuti alla Tunisia e contando anche per il bilancio 2015 fra i 202 e i 246 milioni di euro complessivi. Cifra a cui vanno sommati altri fondi nel 2014 destinati a società civile e autorità locali (2,4 milioni), rafforzamento di democrazia e diritti dell'uomo (1,2 milioni) e missione di osservazione elettorale (3 milioni). Sempre a favore della Tunisia l'anno scorso l'Ue ha approvato inoltre 300 milioni di assistenza macro-finanziaria."
"Mosul, le forze irachene entrano in città. Battaglia strada per strada contro l'Isis","BAZWAYA (NORD IRAQ) - I soldati del capitano Ahmed lanciano un grido di gioia quando qualcuno conferma la notizia. No, non quella dell’arrivo a Mosul , ma quella della possibilità di tornare a casa per una breve licenza. Che i commilitoni della Golden Division siano già nella periferia di Mosul, lo sanno già tutti. E infatti l’entusiasmo è alle stelle: è arrivato il giorno della riscossa per l’ umiliazione di due anni fa , quando l’esercito, a prevalenza sciita, si accontentò di lasciare Mosul e non difendere la città, in gran parte sunnita. Persino i feriti stringono i denti e ricacciano dentro i lamenti: l’orgoglio di vedere le bandiere verdi sciite sventolare sul nord Iraq scaccia persino la sofferenza. Iraq: l'esercito entra a Mosul: la battaglia per la liberazione dall'Isis. Si combatte a Mosul . La battaglia attorno alla capitale irachena dell’Isis continua a infuriare: si combatte ancora a Gogjali, ultimo villaggio prima di Mosul, anche se la tempesta di sabbia rende difficili persino le azioni militari. Le truppe irachene vanno avanti: già nell’abitato di Mosul hanno conquistato il palazzo della tv, nel quartiere di Kukyeli, e si sono attestate sulla riva sinistra del Tigri. I soldati della Golden Division sono entrati anche a Judaidat Al-Mufti, nella zona sud-est di Mosul. ""Premiamo su tutte le parti della città aprire la strada verso il centro», ha precisato Abdul Wahab al-Saidi , generale delle forze speciali. Mosul, Cadalanu: ""Soldati feriti, ma non rinunciano a entrare a Mosul"". L'ultima roccaforte dell'Isis . Ma lo scontro più duro sarà dall’altra parte del fiume, nel cuore della città: nella zona di Karama gli uomini del sedicente Stato Islamico hanno costruito sbarramenti di cemento, proprio in attesa della resa dei conti finale. Non potranno vincere la battaglia, ma contano di rendere ai governativi la vittoria molto costosa in termini di perdite umane, sia come soldati che come civili. MAPPA DELLA CITTA' / SCHEDA L'esercito iracheno Civili scudi umani . Prendendo fiato a Bazwaya, iI reduci dal combattimento a Gogjali raccontano che le famiglie locali sono costrette a restare nelle case, e a volte forzate a mettersi davanti ai jihadisti a fronteggiare l’avanzata delle truppe di Bagdad, le quali hanno ordine di salvare i civili e sono costrette ad andare avanti lentamente, combattendo casa per casa senza nemmeno poter contare sul sostegno dell’aviazione. Iraq: infuriano i combattimenti ad Est di Mosul, liberata Bazwaia."
"Ecosostenibile, bella e leggera: è la strada fatta di plastica","LE STRADE del futuro potrebbero essere fatte di plastica riciclata. Non si tratta di un sogno ma della nuova idea che arriva da Rotterdam, In Olanda. Il progetto si chiama Plastic Road e propone di sostituire l'asfalto con un materiale che sia riciclato al 100%. La Volker Wessels, un'impresa di costruzioni olandese molto attenta all'ambiente, ha lanciato l'iniziativa e adesso è alla ricerca di partner e di produttori nel settore delle materie plastiche che vogliano collaborare alla nascita di Plastic Road. L'azienda olandese non ha dubbi: la nuova copertura stradale avrebbe un design più leggero, un minor tempo di costruzione, sarebbe più duratura e praticamente esente da manutenzione. Adesso bisogna passare alla costruzione e a testare in laboratorio la sicurezza di questo nuovo tipo di strada così come è stata pensata. Solo successivamente il prodotto - se adeguatamente finanziato - approderà sul mercato.  Il sito In a Bottle ha raccontato nei dettagli il progetto. Secondo i suoi ideatori, Plastic Road porterebbe non pochi vantaggi. Innanzitutto sull'ambiente, considerando che l'asfalto emette 27 kg di CO2 per ogni tonnellata prodotta, assorbe il calore e contribuisce molto all'aumento delle temperature nelle zone urbanizzate. Inoltre questo manto stradale consentirebbe un buon utilizzo dei quintali di plastica accumulati da ogni città. Secondo gli ideatori del progetto i benefici non si fermerebbero qui. Infatti le strade di plastica sarebbero anche strutturalmente migliori: sarebbero più leggere tanto da ridurre il carico sul terreno e rendere più facile installare cavi sotto la loro superficie. Anche la loro realizzazione sarebbe più semplice e pratica, anche perché le varie parti possono essere prefabbricate in uno stabilimento e poi portate sul luogo dell'impianto. Le sezioni realizzate sarebbero più leggere e trasportabili più facilmente. Questo abbrevierebbe i tempi di realizzazione e di interruzione delle strade. In poche parole: meno traffico e meno disagi per gli automobilisti. Secondo gli studiosi la plastica riciclata sarebbe migliore dell'asfalto anche per quanto riguarda la manutenzione: resistente alle temperature estreme, dagli 80 gradi ai meno 40, sarebbe fino a tre volte più affidabile dell'asfalto. Meno necessità di cure vuol dire anche meno spese per le amministrazioni. Ma anche l'occhio vuole la sua parte. Le nuove strade sarebbero anche esteticamente più belle e di design rispetto alle tradizionali colate di catrame e bitume."
"Aereo scomparso, premier australiano: forse individuati due oggetti","SYDNEY - Il primo ministro australiano, Tony Abbott, ha annunciato che sono stati rilevati dai satelliti due oggetti ""forse legati"" all'aereo malese MH370, scomparso 12 giorni fa con 239 persone a bordo mentre viaggiava fra Kuala Lumpur e Pechino. Si trovano a 2.500 chilometri a sud ovest di Perth, e il più grande misura 24 metri. Alcuni aerei si sono diretti verso l'area per verificare le informazioni satellitari. La pista è stata definita ""credibile"" dal ministro dei Trasporti della Malaysia Hishammuddin Hussein. Dopo alcune ore di ricognizione le ricerche sono state sospese fino a domani. Abbott ha detto in Parlamento che l'Autorità australiana della sicurezza marittima ha ricevuto informazioni ""nuove e credibili... basate su dati satellitari, di oggetti che potrebbero essere legati alle ricerche... Dopo l'analisi di queste immagini satellitari, due oggetti eventualmente legati alle ricerche sono stati identificati"". Aereo scomparso: le immagini satellitari dei possibili resti ""Gli oggetti sono relativamente sfocati. Sono di una certa taglia, probabilmente in acqua: scendono sotto la superficie e riemergono. Il più grande sarà di 24 metri. L'altro è più piccolo"" ha detto John Young, un responsabile dell'Autorità australiana della sicurezza marittima (Amsa), nel corso di una conferenza stampa. ""E' una pista, probabilmente la migliore pista che abbiamo al momento - ha continuato Young - ma bisogna che andiamo sul posto... per sapere se vale qualcosa o no"". Intanto l'Fbi statunitense sta collaborando con gli investigatori di Kuala Lumpur e sta analizzando il simulatore di volo costruito e utilizzato dal pilota dell'aereo scomparso. In particolare alcuni file sono stati cancellati, cosa inusuale in programmi del genere. Potrebbero quindi contenere tracce su possibili esercitazioni sospette compiute dal pilota prima dell'ultimo volo. Sulla vicenda è intervenuto anche il presidente degli Stati Uniti Barack Obama, che ha definito una priorità scoprire cosa sia successo all'aereo. ""Ogni risorsa disponibile viene impiegata"", ha detto nel suo primo commento sulla vicenda durante un'intervista televisiva. ""Ci vorrà tempo - ha aggiunto - a causa della dimensione dell'area delle ricerche, ma gli Stati Uniti lavoreranno a stretto contatto con la Malaysia"". La ricognizione dell'aereo Usa: ""Per ora nessuna traccia di rottami"". Sul posto è arrivato un aereo da ricognizione della Marina Usa P-8 Poseidon che, volando a bassa quota, non ha visto però alcun rottame di aereo. A bordo c'era il reporter di Abc News David Wright, che ha così comunicato l'esito delle ricerche: ""Le grandi aspettative sono state deluse. Quando siamo arrivati sul posto è apparso chiaro che l'immagine probabilmente è una nave cargo, che abbiamo visto anche noi nell'acqua. Abbiamo cercato per tre ore nell'area indicata, abbiamo ricevuto altri due segnali radar che poi si sono rivelati delfini... Questo aereo può avvicinarsi molto all'acqua, fino a 90 metri. Riesci a vedere un pallone da basket nell'acqua. In più ha radar ad alta precisione su entrambe le fiancate dell'aereo. Se ci fosse stato qualcosa lo avrebbero visto... La Marina Usa è abbastanza sicura che almeno in questi 1200 metri quadrati non ci sono parti dell'aereo in superficie "". Le ricerche della Marina Usa comunque continuano. L'aereo della Marina Usa in ricognizione in Australia I parenti dei 153 passeggeri di nazionalità cinese che erano a bordo dell'aereo hanno protestato in un hotel vicino all'aeroporto di Kuala Lumpur, lamentando la ""pessima"" gestione della vicenda. Le autorità della Malaysia sono state accusate di non divulgare tutte le informazioni e di non fare abbastanza per ritrovare il Boeing. Simili proteste anche a Pechino, dove alcuni parenti dei dispersi hanno minacciato lo sciopero della fame dopo aver incontrato ieri un rappresentante della Malaysia Airlines. Sul piano delle indagini l'aereo cambiò rotta non a seguito di una virata manuale, ma di un cambiamento delle coordinate di volo sul computer di bordo, secondo fonti americane al New York Times. Dunque, chiunque abbia preso il controllo del velivolo doveva essere esperto dei sistemi di volo e pratico nell'inserire nuovi dati nel Flight Management System. LEGGI Dubbi e ipotesi di ETTORE LIVINI FOTO Le immagini del pilota su Facebook FOTO Disegni degli studenti"
Dal Kansas all’Oklahoma il sisma “artificiale” spaventa gli Usa,"IL Big One non è più solo. Bisogna imparare a contare anche Big Two e Big Three. Ci sono, infatti, il 10-12 per cento di possibilità che, nei prossimi mesi, la faglia di Sant’Andrea, in California, si apra, scatenando un terremoto devastante, quello che i californiani chiamano il Big One. Ma le stesse probabilità ci sono, quest’anno, anche in una buona porzione dell’Oklahoma e del Kansas. Il punto è che, mentre la California è, da sempre, zona sismica, Oklahoma e Kansas, al centro del Nord America, non lo sono mai state. La spiegazione, però, c’è: l’incubo della California è un terremoto prodotto da cause naturali. Il pericolo, per Oklahoma e Kansas, è invece un terremoto prodotto dall’attività umana. Più esattamente, un sottoprodotto del fracking, la tecnica di frantumazione delle rocce per estrarne gas e petrolio. Ovvero, è il colpo di coda avvelenato della più grande storia di successo dell’economia Usa degli ultimi anni. Sono 7 milioni gli americani che si trovano, a sorpresa, esposti al nuovo rischio di un terremoto più o meno devastante. Il grosso sono in zone fittamente popolate, come Oklahoma City e l’area metropolitana Dallas-Fort Worth. Il pericolo, anche se via via minore, è diffuso in sei stati: oltre a Oklahoma e Kansas, Texas, Colorado, New Mexico e Arkansas. La mappa dei nuovi rischi l’ha disegnata l’Usgs, il Servizio geologico federale, che, per la prima volta, ha preso in considerazione non solo i terremoti con cause naturali, ma quelli indotti dall’attività umana. Un megaterremoto come il Big One è possibile solo in alcune aree, ma eventi sismici minori, però sufficienti per lanciare l’allarme per la costruzione degli edifici, sono probabili, nell’arco di questi mesi, su una fetta cospicua del Middle West. Tecnicamente, il colpevole non è il fracking, la rivoluzione delle trivelle che ha regalato agli Stati Uniti 4 milioni di barili di petrolio in più al giorno, trasformandoli in esportatori di greggio. Ovvero, non è in sè la frantumazione delle rocce compiuta dalle trivelle a smuovere la terra. Ma la questione cambia di poco, giustificando i timori e i dubbi che, in Europa hanno frenato o bloccato l’introduzione del fracking. L’estrazione del petrolio o del gas avviene, infatti, frantumando le rocce con potenti getti di acqua. Quest’acqua torna in superficie insieme al petrolio e viene reiniettata sotto terra ad alta pressione. E’ questa seconda operazione — milioni e milioni di galloni d’acqua sparati ogni giorno sotto terra — che, secondo gli scienziati, compromette la stabilità delle faglie e provoca i terremoti. Statisticamente, non sembrano esserci dubbi. In quest’area centrale degli Stati Uniti, fra il 1973 e il 2008 ci sono stati in media 24 terremoti l’anno, di intensità pari o superiore ai 3 gradi della scala Mercalli (la soglia in cui l’evento viene avvertito dalle persone). Dal 2009 al 2015 sono schizzati a 318 l’anno, in media, con un picco di oltre mille nel 2015. Solo nei primi 2 mesi e mezzo del 2016 ce ne sono stati 226. In Oklahoma, l’escalation è drammatica: da 3 terremoti, prima del 2008 a 2.500 oltre i due gradi e mezzo, negli anni successivi, compreso uno oltre i cinque gradi, il mese scorso. Oltre i due gradi e mezzo, oscillano i lampadari. Oltre i cinque, la gente si sveglia e cadono gli oggetti dagli scaffali. Questa ridotta intensità non significa, tuttavia, che non ci siano pericoli immediati. Lo studio dell’Usgs sottolinea che i terremoti indotti dall’attività umana tendono ad essere più piccoli di quelli naturali. Ma si presentano, spesso, come uno sciame di piccole scosse che, alla lunga possono compromettere faglie note o ignote, scatenando terremoti più grandi. L’osservazione getta una luce inquietante sul resto degli Usa. L’area intorno a Oklahoma e Kansas individuata come a rischio non è infatti l’unica in cui si pratica il fracking. I geologi hanno individuato 21 aree in cui la sismicità è aumentata, anche se intensità minore. Con l’eccezione del bacino di Bakken, fra Nebraska e Nord Dakota, in cui non si registrano terremoti, la mappa di queste aree si sovrappone quasi perfettamente con quella dello sfruttamento dello shale, dalla Georgia allo Stato di New York, dove si sono moltiplicati i piccoli eventi, potenzialmente pericolosi, inferiori ai due gradi e mezzo della scala Mercalli."
"Animali, tre italiani su 10 ne hanno uno e la metà dorme nel ""lettone""","TRE famiglie su 10 accolgono un animale in casa, soprattutto cani (63,3%) e gatti (38,7%). In un caso su due, le bestiole dormono nel ""lettone"" con i padroni che sacrificano anche buona parte del loro tempo libero per accudirli. Lo rivela il Rapporto sull'Italia di Eurispes , secondo il quale aumenta il numero di persone che spende da 51 a 100 euro mensili per le esigenze degli animali domestici (31,4%, erano il 15,4% nel 2017). Dopo cani e gatti, nella graduatoria dei ""pet"" che ci fanno compagnia in casa troviamo uccelli (6,2%), conigli (5,9%), tartarughe (5%), pesci (4,8%). Dormire con il proprio pet è un'abitudine diffusa (53,5%); la stessa quota di intervistati sacrifica una buona parte del proprio tempo libero per il benessere e le necessità del suo amico animale (passeggiate, gioco, attività all'aperto, ecc.). Il 46,2% di chi ha un animale domestico rinuncia in alcune occasioni a uscire o a fare un viaggio per non lasciarlo solo. Meno diffuse sono le abitudini di preparare i pasti con alimenti freschi piuttosto che offrire cibo per animali già pronto (37,3%) e ridurre le spese personali in favore di quelle per il proprio animale (32,8%): cibo, vaccini e spese veterinarie in generale, pulizia. Il 57,7% di chi possiede un animale domestico mantiene al di sotto dei 50 euro le spese mensili per prendersene cura. Gli animali domestici incidono quindi sulla crescita di consumi delle famiglie del Belpaese. Se infatti nell'ultimo anno - rileva il rapporto Eurispes - il 43,7% degli italiani riferisce di aver speso di più per i prodotti alimentari rispetto agli anni precedenti, il 35,7% afferma di avere usato di più l'automobile, il 34,9% ha speso di più per controlli ed esami medici, il 31,7% ha destinato un importo maggiore del budget familiare all'istruzione privata dei figli, il 27,8% ha mangiato più spesso fuori casa, il 26,3% ha speso di più per il tempo libero, il 24,9% per la badante, il 22,8% ha sborsato più denaro per l'acquisto di articoli tecnologici, sono il 22% ha destinato una somma maggiore del proprio denaro proprio alla cura degli animali domestici. Mentre il 21,8% ha speso di più per vestiario ed accessori, il 21,2% per i collaboratori domestici e il 21,1% ha fatto più viaggi e vacanze."
"""Sindone, una parte delle macchie di sangue è falsa""","HANNO usato le tecniche dell'antropologia forense, quelle note agli appassionati dei thriller e di Csi, per valutare l'autenticità delle macchie di sangue presenti sulla Sindone , il lenzuolo che, secondo la tradizione cristiana, ha avvolto il corpo di Gesù dopo la crocifissione. Lo studio, ora pubblicato sul Journal of Forensic Sciences, indica che una parte importante di quelle tracce di sangue non sarebbe compatibile con la posizione del corpo, né sulla croce, né disteso nel sepolcro. Gli autori della ricerca sono due italiani: Matteo Borrini - antropologo forense che insegna alla John Moores University di Liverpool, autore nel 2008 del ritrovamento della ""vampira di Venezia"" - e Luigi Garlaschelli , chimico, docente dell'università di Pavia e membro del Cicap, il C omitato Italiano per il controllo delle affermazioni sulle pseudoscienze. Macchie di sangue false sulla sindone, l'esperimento dei ricercatori. ""Borrini è un esperto di blood pattern analysis, l'analisi degli schizzi di sangue che viene spesso eseguita quando viene ritrovato un cadavere nelle indagini per omicidio. Partendo da questa tecnica, ci siamo chiesti quanto fossero realistiche le macchie di sangue presenti sulla Sindone"" spiega Luigi Garlaschelli, che già in passato si è occupato del telo sacro. L'ha riprodotta in copia a grandezza naturale, usando tecniche già disponibili nel Medioevo, per dimostrare che sarebbe l'opera di un artista vissuto dopo l'anno Mille. In questo studio Garlaschelli è stato ricercatore, ma anche volontario: è su di lui (e su un manichino) che Borrini ha testato il gocciolamento di sangue per verificare la morfologia e la posizione delle macchie sul telo, compatibili con le posizioni che il corpo poteva aver assunto. La ricerca, che ha utilizzato sia sangue umano che sangue artificiale, si è concentrata in questa fase sulle tracce lasciate dai rivoli di sangue provenienti dal dorso della mano, dall'avanbraccio e dalla ferita al costato. Un momento dell'esperimento (foto da youtube/ Luigi Garlaschelli)  ""Borrini ha attaccato una sacca di sangue con una cannula per riprodurre la fuoriuscita di sangue sul dorso della mano, in più posizioni, tante quante sono quelle in cui sarebbe stato conficcato il chiodo. Ho inclinato il braccio fino a sollevarlo dritto sulla testa e per ogni angolo abbiamo verificato il ""percorso"" seguito dai rivoli di sangue. La posizione della macchia presente sulla sindone è compatibile con un'angolazione di 40 gradi del braccio, più o meno in linea con la posizione del corpo sulla croce. Quando poi abbiamo esaminato le macchie di sangue che corrispondevano all'avambraccio ci siamo accorti che le cose non tornavano"" spiega Garlaschelli. L'unica ipotesi compatibile vedeva il braccio posizionato con le mani in verticale sulla testa. ""Anche vagliando tutte le ipotesi e la possibilità di un sanguinamento successivo, in posizione distesa, quelle macchie non risultavano realistiche"" aggiunge Garlaschelli. Altre incongruenze sono emerse quando i ricercatori hanno esaminato le tracce lasciate dalla ferita sul costato. ""In questo caso abbiamo usato un manichino, messo in verticale, e un bastone che culminava con una spugna intrisa di sangue. Siamo andati a premere sul costato - continua il chimico - per far uscire il sangue e verificare la formazione di rivoli. Le macchie lasciate sul lenzuolo sono risultate in buona parte compatibili con quelle presenti sulla Sindone"". Sul sacro telo, però, c'è un'altra traccia, una striscia sottile e trasversale all'altezza dei reni. Per questa, però, i ricercatori non hanno trovato una spiegazione plausibile: ""Il sangue, uscendo dalla ferita, avrebbe dovuto formare in posizione distesa una macchia dietro la scapola"". Un momento dell'esperimento (foto da youtube/ Luigi Garlaschelli)  ""Restano da indagare ancora le macchie di sangue lasciate dalle ferite ai piedi e quelle prodotte dalla corona di spine, che sono sopra i capelli, anziché sotto - dice Garlaschelli - Vedremo in futuro. Per ora i nostri risultati sono compatibili con l'ipotesi secondo cui la sindone potrebbe essere l'opera di un pittore medievale, come ha indicato la datazione al radiocarbonio. Rappresentare con coerenza le macchie ""anteriori"", quelle provenienti dal costato e dal dorso della mano, era evidentemente più facile"". Lo studio è destinato a far discutere. Le prime polemiche sul web sono state scatenate già in occasione della presentazione dei risultati parziali, esposti da Borrini al convegno dell'associazione americana delle scienze forensi."
"Hempton: ""Voglio far ascoltare il jukebox della Terra senza rumori umani""","IL SILENZIO oggi è una specie in pericolo. In tutto il mondo sono rimasti soltanto una cinquantina di posti dove si possano passare almeno 15 minuti tra cinguettii e sussurri del vento senza sentire alcun rumore provocato dalle attività umane, mentre solo vent'anni fa l'intervallo minimo di silenzio ascoltabile sul pianeta era di diverse ore. È l'allarme lanciato dall'americano Gordon Hempton, che ha già effettuato tre giri del mondo registrando i suoni e la quiete della natura, e tiene aggiornata una lista di posti silenziosi sempre più assottigliata. Hempton, che ha fatto della difesa del silenzio una missione, è un esperto sul tema: ha vinto un Emmy Award per il documentario Vanishing Dawn Chorus (L'evanescente coro dell'alba), che lo segue mentre registra attraverso il globo le mutevoli armonie degli uccelli al sorgere del sole. Oggi Hempton vive producendo effetti sonori presi dalla natura per film e videogiochi. Si è stabilito nell'oasi più silenziosa degli Stati Uniti, l'Olympic National Park, vicino a Seattle, e del parco è diventato il ""guardiano del silenzio"". In un punto nella foresta pluviale sul fiume Hoh, ha posto una pietra rossa: il suo punto di partenza per cambiare il mondo. Cosa indica quella pietra, Mister Hempton? ""È il mio ""pollice quadrato di silenzio"". Se riesco a proteggere questi pochi centimetri quadrati da qualsiasi rumore prodotto dall'uomo, e in particolare da quello degli aerei, di fatto combatto l'inquinamento acustico su un'area molto più estesa"". Quando è nata l'idea? ""Nel 2005, quando ho riacquistato l'udito dopo 18 mesi di disturbi all'orecchio interno che mi facevano sentire un ronzio continuo e invalidante. Ho vissuto, in piccolo, il futuro dell'umanità se continueremo sulla strada del rumore obbligato e invasivo di oggi. Un incubo: dovevo agire per scongiurarlo"". Ma, difendendo dal rumore un pollice quadrato, che differenza può fare? ""Il nostro orizzonte uditivo, la distanza alla quale possiamo udire suoni, nei posti silenziosi sfiora i 30 chilometri. Proteggendo il silenzio in un punto, quindi, difendo dal rumore un'area di 30 chilometri di raggio, ossia oltre 2.800 km quadrati"". E, di preciso, come agisce? ""Torno periodicamente nel posto della pietra rossa, registro i suoni ambientali e quando rilevo rumorose intrusioni da attività umane, indago e scrivo alle aziende o ai privati responsabili. Allego sempre una registrazione dei suoni naturali del parco, con la quiete interrotta dal loro rumore. Tre aviolinee hanno spostato le traiettorie dei loro voli. E a breve un membro del Congresso farà una camminata con me fino al ""Pollice quadrato"" per parlare di come salvare, almeno nei parchi, il silenzio naturale. Oggi negli Stati Uniti rimangono soltanto 12 luoghi dove, nelle ore del giorno, si possono passare almeno 15 minuti senza intrusioni acustiche umane"". Per chi ama il silenzio, non bastano doppi vetri e tappi per le orecchie? ""Il silenzio da salvare non è la semplice assenza di suoni o rumori. Ma è il silenzio della natura, che in realtà è una presenza. Una voce. Ogni riva, ogni bosco, ogni spiaggia ha un modo distinto in cui una sorgente sonora, come un torrente, una cascata, o la risacca, emette onde sonore che accarezzano le superfici, passano tra gli ostacoli e riverberano alcune frequenze più di altre, così che un insieme di suoni statici diventa un flusso..."". Come una canzone? ""La Terra, in fondo, è un jukebox a energia solare, col massimo dei suoni naturali lungo l'Equatore e il minimo ai due Poli. Disturbato dal rumore umano, che sovrasta quello scambio continuo di canti, versi, ronzii e bisbigli segreti necessari agli animali per trovare partner disponibili o segnalare pericoli. Noi umani non rischiamo la vita ma, anche se riusciamo a ignorare il rumore, questo ci innalza comunque l'ormone dello stress. Perché il corpo è sempre in ascolto"". La nostra, invece, è soprattutto una cultura del vedere. ""Eppure l'evoluzione ci insegna qualcosa: esistono molte specie animali cieche, ad esempio nelle caverne o in fondo agli abissi marini. Ma negli alti vertebrati non abbiamo specie sorde, tanto è cruciale l'udito. E solo il silenzio naturale fa distinguere i rumori più attutiti e lontani, i più preziosi per gli animali. I rumori forti, in natura, significano che è già troppo tardi per scappare. Contano di più i fruscii, i passi, le conversazioni seminascoste. Sono i segnali che stanno svanendo nel frastuono dell'umanità""."
"Staino: ""La nuova Unità? Speriamo non la diriga Barbara D'Urso""","ROMA. Buonasera Staino. L'Unità riapre. Bobo sarà contento... ""La prendo con molta cautela. Questi annunci mi sembrano molto aleatori. Anche perché ci sarà ancora molto da fare. Prendo la notizia come un annuncio di buona volontà e non mi sento di dire che sicuramente riaprirà "". Facciamo l'ipotesi che questi problemi si risolvano... ""Se queste cose saranno risolte, con un editore di gossip così mi ritrovo subito a pensare che tipo di giornale sarà..."". Non è che Bobo si ritrova in pagina con la Pascale nuda? ""Soprattutto, visto l'andazzo di Renzi, e visto che questa cosa nasce sotto il suo segno, non vorrei ritrovarmi con Barbara D'Urso come direttore dell'Unità"". Veneziani, il futuro editore, il direttore lo vorrebbe under 35... ""E questo mi fa già fa paura. Avesse detto vorrei come direttore un Veltroni già mi andava meglio, mi avrebbe tranquillizzato di più. Come se avesse detto: voglio uno legato alla sinistra. Con uno che la mette solo sull'età, nel Pd abbiamo già dato"". Ma lei tornerebbe a lavorare per l'Unità ? ""In teoria sì, visto che sono la firma che ha più caratterizzato il giornale negli ultimi anni; uno visibile e fra i più vecchi rimasti. Ma ci vogliono certe garanzie. Come Renzi vuole le sue, io voglio le mie"". Che intende per garanzie? ""Che l'Unità vada ad occupare quello spazio che esiste a sinistra fra Repubblica e il Fatto con un giornale che sia più dichiaratamente di sinistra e più legato al Pd di quanto possa essere Repubblica. È più serio di quanto non sia il Fatto"". Veneziani considera la politica un filino noiosa e vorrebbe puntare molto sulla cronaca... ""Non me lo ordina il dottore di fare le vignette sull'Unità, La mia scelta è dettata dalla passione. E oggi dovendo fare una scelta andrei sui cattolici. L'Avvenire e soprattutto Famiglia Cristiana mi sembrano quelli più vicini all'Unità di un tempo. Si occupano dei nuovi poveri, dei migranti, delle guerre. L'altro giorno il Papa ha fatto un messaggio alla Fao che mi viene da dire: l'avesse fatto uno della nostra sinistra un messaggio così!"". Ma lei Renzi lo sente? ""Ci mandiamo messaggi in continuazione: l'altro giorno mi ha scritto ""vieni alla Leopolda a parlare male del governo"". Gli ho risposto ""cercherò di venire"". In realtà sono ad Aversa per il premio Bianca D'Aponte e poi a Napoli per la mostra delle vignette anticlericali"". Ma allora sarebbe andato alla Leopolda? ""Ci sarei andato per la curiosità. Ci sono stato la prima volta, molto arrabbiato con Bersani che non si era presentato. Credo che quel giorno Bersani abbia dato il primo grande aiuto alla marcia di Renzi, regalandogli su un piatto di argento una platea tutta giovane, volenterosa, incazzata"". E la Cgil in piazza? ""Ecco, avendo tempo sarei stato in imbarazzo su dove andare. Ma a Piazza San Giovanni comunque Bobo ci sarà. Ho preparato tutto il materiale per le delegazione toscana""."
Ecco come Malagò vuole bloccare l'elezione di Abete,"""Una follia"". La scelta di Sibilia-Gravina-Nicchi-Tommasi di chiedere elezioni entro agosto e di candidare Giancarlo Abete alla presidenza della Figc, ha fatto infuriare Giovanni Malagò come raramente gli è capitato negli ultimi tempi. ""Una follia"", il suo pensiero. ""Un danno al calcio italiano"". Una scelta ""del tutto inelegante ma anche profondamente sbagliata"" sostiene il n.1 dello sport: sbagliata perché non è stata coinvolta la Lega di serie A di cui è commissario (ma la serie A, per la verità, è sovente commissariata...) e soprattutto perché Giancarlo Abete, ex presidente Figc, ex vicepresidente Uefa, ex membro di Giunta Coni e ora consigliere federale in quota Lega Pro, da anni ormai è un suo nemico. ""Ma noi andremo avanti"" ha assicurato Cosimo Sibilia, incontrastato leader della Lega Dilettanti, ai suoi delegati. Sibilia è stato il primo a scegliere Abete, poi si sono accodati gli altri (la Lega Pro aveva puntato sull'avvocato cassazionista Vito Cozzoli). Ci sono stati molti sondaggi per decidere chi candidare: è stato cercato un nome nuovo (scelta che avrebbe preferito Malagò, e non solo lui) ma non è stato trovato. Era circolati anche i nomi di Franco Carraro e Antonio Matarrese, pure loro ex presidenti Figc. Poi, alla fine ecco Abete. Uno ""schiaffo"" a Malagò, e a Fabbricini che della Figc è il commissario. Sibilia era amico del presidente del Coni ma tutto si è rotto nella riunione dell'11 aprile quando in Figc era stato annunciato che a novembre si sarebbe andati all'assemblea straordinaria per modificare lo statuto e che a febbraio-marzo si sarebbe tornati alle urne dopo il clamoroso flop del 29 gennaio (colpa, in ordine alfabetico, di Gravina, Sibilia e Tommasi, non di Malagò, tantomeno di Fabbricini...). Chi aveva fallito a gennaio si è tirato prudentemente da parte stavolta, ma non è detto che nel 2021, quando si chiuderà il quadriennio olimpico, possa ripresentarsi con nuove ambizioni. Abete sarebbe solo un traghettatore? Per ora, il 70 per cento del calcio, se non oltre, vuole puntare su l'ex n.1 della Figc che si era dimesso 4 anni fa (mentre Gabriele Gravina farebbe il direttore generale al posto di Michele Uva nella nuova Ferdercalcio). La serie A che dirà? Silenzio, per ora. Parla solo Malagò che sta studiando qualsiasi soluzione per bloccare quella che tiene una soluzione ""folle"". I 90 delegati assembleari della Lnd, Lega Nazionale Dilettanti, che è la più importante (34%), hanno firmato tutti la richiesta di convocazione dell'assemblea. Entro mercoledì arriveranno i sì di arbitri (2 %, per ora...), calciatori (20%) e Lega Pro (17%) ma Sibilia e c. confidano anche di avere l'appoggio di un discreto numero di club di serie A e B. E poi? Poi Fabbricini dovrebbe indire elezioni entro 60 giorni. Dovrebbe. Ma non lo farà di sicuro. A Palazzo H studiano come bloccare tutto: Malagò si sta consultando non solo con il suo scatenatissimo ufficio legale ma anche con esperti di diritto amministrativo. Fabbricini potrebbe prendere tempo facendo controllare tutte le firme, ed essendo duecento non ci vorrà certo un giorno. Si ricorda il caso di Macalli, con le elezioni dell'ex serie C bloccate per oltre un anno fra cavilli e ricorsi vari. In questo caso Malagò punterebbe sul fatto che il commissariamento di Fabbricini non si può considerare concluso qui, scade a fine luglio, e la Giunta Coni è pronta a rinnovarlo per altri sei mesi, se basta. Il governo ombra risponderà che la maggioranza del calcio vuole tornare a votare entro agosto, che c'è un programma comune ed è stato individuato un candidato unico, Abete appunto. Sibilia e c. sembrano intenzionati, almeno per ora, ad andare spediti verso lo scontro frontale, pronti (se dovesse servire) a ricorrere al Collegio di garanzia (made in Coni) e al Tar del Lazio, che con le grane dello sport ormai è abbonato. Insomma, aria pesantissima. E rischio che sia tutto fermo per mesi, altro che urne ai primi di agosto. Il commissario Fabbricini intanto va avanti spedito più che mai e andrà avanti ancora più spedito prossimamente. Facendo infuriare Gravina e soci. Chiusa intanto la pratica ct con la scelta di Mancini (una seconda scelta). Chiusa la pratica calcio femminile (tolto a Sibilia, e qui ci sono contrasti con Tommasi che la pensa come Fabbricini...). Chiusa la pratica seconde squadre con mezza rivolta dalla A alla B, per finire ai dilettanti. Revocati tutti i membri della Federcalcio Spa, la cassaforte di via Allegri: via quindi Tavecchio, Lotito, Cosentino e Macalli, al posto loro nominato come amministratore unico Tiziano Onesti, già presidente di Trenitalia. Una correzione: la cifra di 50.000 euro lordi all'anno non spetta a Tavecchio, come scritto ieri, ma a tutto il consiglio, anzi l'ex consiglio. Fermo il progetto riforma dei campionati (ma è fermo da una vita, ormai...) e l'altro che prevede di dare più peso elettorale alla Lega di Serie A, ancorata ad un 12 per cento che indubbiamente è pochino. Insomma, tantissime cose da fare col rischio reale che il mondo del pallone si spacchi sempre di più. Il commissario avrebbe bisogno di tempo, e per questo Malagò vorrebbe che restasse in carica (almeno) sino a febbraio '19. Ma Sibilia e c. non sono per niente d'accordo e una cosa è certa: si arriverà allo scontro totale. A meno che qualcuno faccia un passo indietro. Grandi ascolti sulla Rai per “Calcio&Mercato” Pieno successo per la trasmissione “Calcio&Mercato” condotta da Paolo Paganini: 4,76 per cento di share su Rai 2 con 365.000 spettatori che sommati al dato del canale tematico di Rai Sport superano i 400.000 spettatori con uno share totale del 5,3 per cento. Un ottimo ascolto, il calciomercato piace agli ascoltatori e la Rai potrebbe (dovrebbe) continuare anche questa estate, in occasione dei Mondiali di Russia."
"HQ Trivia, il quiz in diretta sull'app ideato dagli ex papà di Vine","UN GAME SHOW via app. Si chiama HQ Trivia e l'hanno fondato Rus Yusupov e Colin Kroll attraverso la loro Intermedia Labs. Sono i creatori di un'altra applicazione molto nota, almeno finché lo scorso anno non è stata chiusa da Twitter: Vine . Molti la ricorderanno: si trattava del programmino lanciato nel 2013 con cui condividere brevissimi video che ha un po' incrociato e anticipato le numerose tendenze poi esplose negli anni seguenti. Basti vedere gli effetti per le Storie su Instagram . · COME UN GIOCO A PREMI Come funziona? Una volta al giorno alle 9 della sera nei giorni della settimana e due volte (alle 3 del pomeriggio e di nuovo alle 9) nel weekend (orario della costa Est statunitense) sull'app per iOs (e presto per Android) va in onda – è proprio il caso di dirlo – un quiz con 12 domande alle quali occorre rispondere correttamente per vincere un vero premio in denaro. C’è anche un presentatore, il comico newyorkese Scott Rogowsky , che espone le domande. Le regole prevedono 10 secondi per decidere la risposta giusta. Se ne sbagli una sei fuori dal gioco e dovrai aspettare il giro del giorno seguente. Ovviamente il montepremi, alla fine, è diviso fra tutti i vincitori. Si incassa via PayPal una volta superata la soglia dei 20 dollari. Insomma, un Milionario 3.0. HQ Trivia, se il quiz show va in onda sull'app · LA SFIDA GLOBALE ""Volevamo farlo interattivo – ha spiegato Yusupov, e non a caso c’è anche una chat integrata – ma volevamo anche farlo social. Non è come la tv, dove si spera sempre di ritrovarsi in quelle situazioni. Ci sei dentro"". Al momento alle sessioni partecipano spesso oltre 60mila utenti collegati da tutto il mondo (la disponibilità su scala internazionale è stata confermata a Repubblica dal cofondatore in persona, Yusupov), con picchi che sfiorano quota 100mila: in effetti, abbiamo provato anche dall'Italia, è possibile registrarsi col proprio numero di telefono e verificarsi con un codice, un po' come su WhatsApp. Dopodiché, una volta scelto il proprio nome utente, è possibile abilitare le notifiche ed essere avvisati quando sta per partire il prossimo programma dal vivo. Le domande sono ovviamente molto difficili e vengono messe a punto da una squadra di autori, ricercatori e fact checker assoldati da HQ Trivia. · DOMANDE PER TUTTI I GUSTI Cultura generale, ma non solo. Perché andando nello specifico, gli autori si spingono ben oltre il perimetro delle conoscenze comuni per provare a sondare anche territori più specifici con curiosità, date e nozioni spaziando dall'anatomia alla tecnologia. Ecco quindi che i giocatori si trovano alle prese con domande del genere: ''Qual è stata l’app per iPhone più scaricata del 2016?''. Oppure, dov’è nato Fryderyk Chopin?''. E, ancora, ""Quante lingue sono parlate attualmente nel mondo?"". Oppure: ""Quali di queste celebrità non sono mai state sposate con Sean Penn?"" e ""Come si chiamava il movimento rivoluzionario del 1959 capitanato da Fidel Castro a Cuba?"". Vero è che, come nel caso del Trivial Pursuit, l'ampio raggio di temi trattati allarga la forbice delle conoscenze richieste ai partecipanti. Perché per chi si troverà a proprio agio rispondendo alla domanda ""Di cosa trattano i romanzi raccolti nel genere Bildungsroman?"", ci sarà sempre un altro concorrente che dovrà affidarsi all'intuito per indovinare la risposta di questa: ""Nella sigla 1080i, cosa significa la i?”. · I PRIMI VINCITORI Per il momento l’utente-concorrente da record (identificato dalla username Klimansc) si è portato a casa circa 560 dollari. Al secondo e al terzo posto tali AllanG e AlexxRosej con la stessa cifra incassata. Come molti altri in classifica, visto che evidentemente si tratta di concorrenti che hanno partecipato a tutte le partite, vincendo sempre. Dai 536 dollari si passa ai 273 del 15esimo, Mr Mike, via a scendere fino ai 23 dollari di Marj, che chiude la top 100 dei campionissimi di Hq Trivia. · GRATIS (PER ORA) E MULTIPLAYER Un gioco di competenze insomma, dove bisogna dimostrare una ricca conoscenza e una vasta cultura di base per battere le altre decine di concorrenti collegati nello stesso momento sull’app, in una specie di multiplayer mobile. L'accesso al momento è gratuito e non c'è neanche la pubblicità, anche se i fondatori hanno in programma di monetizzare in qualche modo. Il montepremi di partenza dell'app, lanciata la scorsa estate, si aggira di solito fra 250 e mille dollari. Non molto, ovviamente, e spesso pur azzeccandole tutte e 12 si torna a casa con pochi dollari. Ma è un quiz ad accesso libero per tutti, si ripete quotidianamente e soprattutto distribuisce soldi veri. E le prospettive sono enormi, dalle sponsorizzazioni ad altri strumenti che possano diversificare il gioco. · I PRECEDENTI Qualche esperimento era già stato fatto in passato. Per esempio tramite la Xbox con ""1 vs 100"", un quiz che metteva un concorrente al cospetto di un gruppo di altri 100, o con YouAre.tv, lanciato nel 2011 e chiuso nel 2014. Ma sono appunto rimasti esperimenti e, differenza essenziale, non passavano dallo smartphone. Non è un caso che HQ Trivia abbia già raccolto l'interesse di un finanziatore come Jeremy Liew della Lightspeed Venture Partners, che aveva già scommesso su Snapchat , agli albori della chat per teenager, e che ha messo sul progetto – secondo alcune fonti fra cui The Outline – ""qualche milione di dollari""."
"Pd in assemblea, l'autocritica di Renzi: ""Straperso al Sud e con i giovani"". E rilancia il Mattarellum","ROMA - Ormai ""solo"" segretario, Matteo Renzi apre l'assemblea nazionale del Pd all'Hotel Ergife di Roma, analizzando le ragioni della sconfitta al referendum sulle riforme costituzionali che ha segnato il suo destino da premier. Una batosta che Renzi ammette netta, una partita ""strapersa"". Ma da cui ripartire. Non con un congresso del partito anticipato, come vorrebbe la minoranza dem , che si risolverebbe in una ricerca di ""rivincite e regolamenti di conti"". Piuttosto, Renzi vede all'orizzonte elezioni anticipate, partendo dal ritorno alla legge elettorale del Mattarellum, per il quale chiede una chiara manifestazione di assenso alle altre forze politiche. In caso contrario, no a meline, si va col Consultellum. Proposta, questa, che trova il favore anche della minoranza interna. Che esce dalla sala al momento del voto, per non opporsi anche a questa indicazione del segretario. La relazione di Renzi alla fine è approvata con 481 voti favorevoli, 2 contrari e 10 astenuti. Presenti il premier Paolo Gentiloni, il presidente del partito Matteo Orfini, il vicesegretario Lorenzo Guerini, il capogruppo alla Camera Ettore Rosato, i ministri del Lavoro Giuliano Poletti, del Mezzogiorno Claudio De Vincenti, della Giustizia Andrea Orlando. Tra gli esponenti delle diverse ali della minoranza Pd, Pierluigi Bersani, Gianni Cuperlo, Davide Zoggia, il presidente della Regione Toscana Enrico Rossi, Guglielmo Epifani e Cesare Damiano, l'ex sindaco di Torino Piero Fassino. CUPERLO: ""MA AL PARTITO SERVE UN'ALTRA GUIDA"". GIACHETTI A SPERANZA: ""HAI LA FACCIA COME..."" Si parte tutti in piedi a cantare l'inno nazionale. Ma prima, in attesa della relazione del segretario, è risuonata La prima Repubblica di Checco Zalone, scelta che tra i delegati non è passata inosservata, visto il titolo. E scelta non casuale, perché Renzi la richiamerà anche nel suo intervento. Confermando la voce secondo cui a inserire la canzone nella colonna sonora della giornata sia stato proprio lui, chiedendo di persona il via libera per l'utilizzo all'attore e regista pugliese. Assemblea Pd, Renzi chiede ""La prima Repubblica"" di Zalone nella colonna sonora. Congresso Pd nei tempi stabiliti . ""Il leader - dice il segretario - è quello che quando perde lo ammette e dice che vuole ripartire. La sconfitta fa parte della vita. Senza inseguire vendette e ritorsioni. Per inseguire vendette e ritorsioni fare subito il Congresso sarebbe stata la scelta migliore. Certo, dire che con me si rischia la deriva autoritaria, mentre ci sono partiti azienda e partiti dove gli amministratori locali devono sottoscrivere contratti e penali (riferimento al documento firmato da Raggi col M5s , ndr). Poi, vedere persone di questo partito festeggiare dopo gli exit poll, ha ferito il senso di appartenenza a questa comunità. Ma ho accettato il consiglio di chi mi ha detto di non fare del congresso il luogo dello scontro. Ho accettato l'idea di rispettare la tempistica e le regole. Rispetteremo le scadenze statutarie, quando ci confronteremo sui contenuti, non regoleremo i conti. Ora ciascuno indossi le proprie ferite come crede, ma i circoli tornino a discutere e approfondire ciò che serve all'Italia. La prima regola del nuovo corso deve essere di ascoltare di più, io per primo. La segreteria deve funzionare meglio, più plurali e meno autorevoli. Mercoledì ci riuniremo nella segreteria per cambiare passo. I nostri sindaci devono essere coinvolti di più. Ma Beppe Sala faccia ciò che i cittadini gli hanno chiesto di fare"". Assemblea Pd, Renzi contro Bersani: ""Sconfitta non è dire 'abbiamo non vinto'"". L'analisi della sconfitta al referendum . ""Vorrei che fosse l'assemblea per un'analisi seria e severa, ma anche caratterizzata da sano senso di passione per la cosa pubblica. trasparente e in streaming. Ci sono riforme di cui siamo orgogliosi: le unioni civili, il Jobs Act. Se la cultura contro lo spreco alimemntare ha fatto passi avanti è perché c'è stata una battaglia culturale fatta da questo schieramento. Queste riforme non puzzano e resteranno"". ""Sto per fare l'analisi della sconfitta. I mille giorni del governo hanno segnato risultati che saranno raccolti in un libro, con una cornice idelologica e ideale. Il Pd ha accettato di sporcarsi le mani. La politica non è indicare ciò che non va, non è l'urlo. Se si fa così e poi ci si nasconde di fronte alla possibilità di raccontare proposte, il Paese non va da nessuna parte. Se per dire no alla corruzione si dice No alle Olimpiadi (ancora un riferimento alla sindaca Raggi, ndr) non si ferma la corruzione ma si fa male alla propria città. Ma i mille giorni sono il passato remoto di questo Paese, almeno per me e ora finiranno nel libro. E' invece fondamentale dire, a chi ha votato Sì o No al referendum, che senza sogni non si va da nessuna parte, se la politica è di chi urla più forte. La politica è cambiamento e il Pd ha accettato la sfida"". Assemblea Pd, Renzi attacca Raggi: ""Contro la corruzione scegliere meglio i collaboratori"". ""Non a caso - prosegue Renzi - abbiamo messo Zalone. La bocciatura è un dato netto e su cui discutere. Ma dobbiamo dirci che eravamo a un passo dalla Terza Repubblica e sembra che siamo tornati alla Prima. Abbiamo detto che la riforma avrebbe fatto bene al Paese, avrebbe permesso all'Italia di essere un Paese più facile, più banale. Un No molto forte non ci impedisce di dire che questo blocca per i prossimi anni ogni possibilità di cambiare. C'era nel fronte del No chi diceva che in 15 giorni avrebbe fatto le sue proposte di riforma. Aspettiamo i prossimi cinque mesi"". Finalmente, l'analisi del voto: ""Abbiamo straperso, anche il 41% al referendum è una sconfitta netta. Sognavo 13 milioni, ne abbiamo presi 13 e mezzo, non è bastato. Dove abbiamo perso. Al Sud: il nostro approccio non è stato di disinteresse, ho visitato i luoghi più difficili. Ma abbiamo sbagliato pensando fosse sufficiente una politica di investimenti e patti per il Sud senza il coinvolgimento vero di quella parte di Sud che doveva essere portata con noi in una sfida etica prima che economica. Il primo errore. Abbiamo messo tanti soldi per il Mezzogiorno, saranno utili, gli amministratori locali li utilizzeranno bene e il governo controllerà bene. Ma dico che mettere queste risorse senza coinvolgere le persone è stato un errore. Bisogna ricostruire un ponte con queste persone. E solo noi possiamo farlo"". ""I giovani: abbiamo perso sui 30 e 40enni, abbiamo perso in casa. Fa male, perché la nostra generazione che perde nella sua fascia di riferimento fa pensare. Perché? Rabbia? Non è una generazione arrabbiata ma disincantata, da presidenti del Consiglio indagati, presi a monetine, cresciuta col mito sella semplificazione e talvolta del semplicismo. Non siamo riusciti a prenderla sul referendum. E' un luogo da cui ripartire, non fisico. Una generazione globale, ma la globalizzazione tecnologica fa pendant con sfide che mettono quella generazione a rischio"". ""Non mi vedrete fare il tour del Paese con i camper - promette Renzi -, è finito il tempo in cui riempivamo i teatri di folle. Voglio lavorare in modo meno organizzato, arrivare all'improvviso, fare l'allenatore e il talent scout di giovani. Verrò a cercarvi uno per uno, voglio stanarvi e chiedervi di darci una mano per farci del Pd più forte"". Infine, ""abbiamo perso sul web - aggiunge il segretario -. Abbiamo lasciato il web a chi in queste ore è sotto gli occhi internazionali, a cominciare dal New York Times , in quanto diffusore di falsità"". Chiaro riferimento al M5s. A Grillo e ai suoi, Renzi lancia una proposta: ""Questo è un tema cruciale. Potremmo proporre al M5s la stessa cosa che un candidato democratico disse ai repubblicani: voi la smettete di dire le bugie sul nostro conto e noi la smettiamo di dire la verità sul vostro. Ma il punto - ribadisce - è che abbiamo perduto la sfida del web"". Assemblea Pd, Renzi: ""Perso referendum, ma Pd è partito più forte del paese"". Verso le politiche. Col Mattarellum. ""I signori del No non sottovalutino che c'è un 41% su cui fare i conti. Noi rifletteremo per ripartire. Il No non è una proposta politica omogenea e le prossime politiche si giocheranno su proposte. Il 41% è una sconfitta, ma questo popolo ha bisogno di trovare luoghi da cui ripartire. E noi siamo il luogo più importante"". ""Stiamo andando al voto, non sappiamo quando e non è importante nemmeno la questione - prosegue Renzi -. In questo momento chi ha paura di votare sono gli altri. Perché per loro va benissimo agitare la bandierina del 59%, ma se li metti in una competizione elettorale come partito non possono più lamentarsi, devono iniziare a dire cosa pensano. Dicono che si deve andare a votare, ma ne hanno una paura matta"". SCHEDA - LEGGE ELETTORALE, LE PROPOSTE A CONFRONTO Ecco, il Pd di Matteo Renzi non accetterà la ""melina"" degli altri partiti sulla legge elettorale, se si vuole correggere il meccanismo di voto si torni al Mattarellum, con una legge ""di un articolo"", ma se non fosse possibile un'intesa ""si voterà con il Consultellum"". ""Dobbiamo mettere un elemento di chiarezza - ha spiegato Renzi - vogliamo un sistema maggioritario, o tornare al proporzionale. Io dico di guardare le carte sull'unica proposta che ha visto vincere sia il centrosinistra che il centrodestra, la proposta della stagione dell'Ulivo di Romano Prodi. Che porta il nome del presidente Sergio Mattarella. Io dico: andiamo a vedere. Il Pd c'è, scopriamo le carte. Bisogna che gli altri ci dicano cosa hanno in testa. E' una proposta fatta di un articolo, non c'è bisogno di inventarsi altro. Lo chiedo formalmente, a Forza Italia, ai nostri alleati centristi, alla Lega Nord, alla sinistra che si sta anche riorganizzando - vedo con molto interesse ciò che Giuliano Pisapia sta cercando di costruire - e lo chiedo al M5s. Se ci sarà melina, si andrà a votare con il Consultellum, e io vorrò candidarmi al Senato. E in prospettiva al Cnel""."
"Parte “The Innovation Place”, prima tappa nei laboratori da Nobel sotto la montagna","In quanti luoghi nel 2015 in Italia si è generata innovazione? Quali posti dislocati in ogni angolo del paese mettono in moto idee e mettono in rete professionisti, alimentando buone pratiche e creatività? Al via un viaggio in quattro puntate alla scoperta dei luoghi dell'innovazione italiana: dalle persone che la generano ai luoghi dove viene creata, alimentata, generata, condivisa. Così oggi “The Innovation Game” diventa “The Innovation Place”: un viaggio fisico e virtuale nei luoghi dove si fa innovazione, una mappa del fare italiano. Prima tappa, l’Abruzzo crocevia mondiale della ricerca Il Premio Nobel per la fisica nel 2015 chiama l’Abruzzo: quello assegnato al canadese Arthur McDonald e al giapponese Takaaki Kajita, entrambi premiati per la dimostrazione sperimentale dell’oscillazione del neutrino , richiamano gli studi sperimentali dei Laboratori Nazionale del Gran Sasso, realtà attiva da metà anni '80. C’è di più: il riconoscimento fa esplicito riferimento alle ricerche abruzzesi. Qui si è lavorato per primi al mondo in modo pioneristico, accrescendo la consapevolezza sul tema con evidenze utili a tutta la comunità scientifica. Nei laboratori oltre mille ricercatori di ogni parte del mondo lavorano in sinergia in una sorta di ""isola felice"": il neutrino per essere studiato ha bisogno di underground e, come sosteneva Zichichi. ""noi abbiamo bisogno del silenzio cosmico per fare ricerca""."
"Viaggio nell'Ocean-Lab di Lecce. ""Capiamo dal mare il clima che verrà""","Ventidue ricercatori, precisamente tredici uomini e nove donne, intenti a studiare i movimenti marini e a capire dai quei movimenti cosa potrebbe accadere sulla terraferma. Ecco l'Ocean-Lab del CMCC (ovvero Centro Euro-Mediterraneo sui Cambiamenti Climatici) di Lecce, realtà d'eccellenza in Italia per l'analisi dei mari. Giovanni Coppini ne è il responsabile. Precisamente a lui spetta il coordinamento del laboratorio di oceanografia operativa per le previsioni costiere e per gli impatti dei cambiamenti climatici. Vale a dire che Giovanni Coppini, insieme agli altri ventidue ricercatori, è un po' il custode di quella parte di terra sott'acqua alla quale troppo spesso manchiamo di rispetto. ""I nostri mari sono soggetti a forti pressioni da parte dell'uomo: viviamo in anni con eccessivo inquinamento causato ad esempio dagli idrocarburi, ma anche dallo sfruttamento delle risorse, come la pesca eccessiva"". L'uomo impatta poi anche sul cambiamento degli ambienti e dei cicli naturali. ""Una dimostrazione pratica? La cattiva gestione dei fiumi, con la conseguente erosione delle coste. E poi i nostri mari risentono degli effetti dei cambiamenti climatici quali l'aumento della temperatura"", afferma Coppini, per il quale queste pressioni danneggiano di fatto i servizi che gli ecosistemi marini possono offrirci - dalle risorse ittiche al turismo - e pertanto danneggiano noi e soprattutto il nostro futuro. Parla di ecosistema, Coppini. E di fatto il lavoro suo e del suo team è in un'ottica di ecosistema anche con gli altri istituti. Coppini, infatti, è anche co-chair del ' Mediterranean Oceanography Network for the Global Ocean Observing System ', una rete di trentatré istituti per il coordinamento dell'oceanografia operativa nel Mediterraneo. Segno che queste sfide si vincono facendo sinergia con chi studia il mare nelle diverse latitudini. ""Imparare ad ascoltare le esigenze della società per poter sviluppare servizi utili ed essenziali, questa è la nostra missione. E poi a me aiuta sempre molto sapere che sto provando a proteggere il nostro ambiente"". Anche Giovanni Coppini con la sua storia sarà al 'Next, la repubblica degli Innovatorì di Lecce il prossimo giovedì 8 maggio. Professore, cosa rappresenta l'Ocean Lab? ""E' il laboratorio di oceanografia operativa per le previsioni costiere e sugli impatti dei cambiamenti climatici. Nato nel 2012, si occupa di realizzare sistemi operativi in grado di produrre quotidianamente informazioni, servizi e previsioni oceanografiche"". Perché sono importanti le previsioni e le informazioni oceanografiche? ""Le previsioni del mare e i servizi che si possono sviluppare - dalla modellistica degli idrocarburi alla ricerca e al soccorso in mare - sono importanti per la sicurezza degli operatori, per esempio coloro che navigano o pescano. Inoltre la ricostruzione del mare nel passato e degli scenari futuri risultano fondamentali per lo studio dei cambiamenti climatici e per la tutela degli ecosistemi marini"". Quali sono le sfide che ci attendono nei prossimi anni? ""La sfida di fatto sta nel costruire un'adeguata rete osservativa e migliorare le previsioni e i servizi che ne derivano, molto utili per la società"". Quali sono gli elementi d'eccellenza oggi della ricerca oceanografica? ""Certamente la capacità di fare innovazione tecnologica per lo sviluppo di nuovi strumenti per il monitoraggio in mare. Poi ci sono i modelli per la simulazione del mare e degli ecosistemi marini e i servizi integrati per gli utenti finali e la società"". Un consiglio ai giovanissimi per diventare davvero nexter, innovatori del proprio tempo? ""Studiare e soprattutto rimanere affamati di imparare. Viaggiare e fare esperienze di studio e di lavoro all'estero. Imparare a collaborare con colleghi. La nostra è ad esempio un'attività di ricerca operativa di gruppo: cambia le cose e innova solo chi impara a collaborare e costruire. Tutto quello che vi ho raccontato è frutto del duro lavoro dei ragazzi e le ragazze dell'Ocean-Lab del CMCC, della guida della Prof. ssa Pinardi e della nostra rete di collaborazioni locale, nazionale e internazionale""."
"Israele, ucciso il killer di Tel Aviv","TEL AVIV - Ucciso il killer di Tel Aviv. L'uomo è stato trovato in una moschea di Um el-Fahem, nel nord di Israele, ed è stato ucciso da agenti. Nashat Melhem è morto in uno scontro a fuoco con la polizia nella sua città arabo-israeliana di Arara, al confine con la Cisgiordania. Durante la fuga, aveva ucciso il tassista che l'aveva accompagnato a nord di Tel Aviv. Operazione dei servizi segreti. Le forze dello shin bet - l'agenzia di spionaggio interna di Israele - e la polizia anti-terrorismo ( yamam ) sono arrivate alla moschea di Wadi Ara intorno alle 16.20 ora locale. Melhem stava uscendo dal luogo di culto. L'uomo ha provato a scappare e ha aperto il fuoco contro gli agenti con la stessa arma utilizzata nell'attentato di Tel Aviv. Gli agenti hanno risposto al fuoco e lo hanno ucciso. È stata una segnalazione di intelligence dello shin bet a portare le truppe nella moschea. Nessun agente è stato colpito. Il ministro per la sicurezza interna Ghilad Erdan ha ringraziato le forze dell'ordine ""per il grande sforzo prodotto allo scopo di rintracciare il terrorista criminale che ha compiuto l'attentato la settimana scorsa a Tel Aviv"". ""Continueremo a combattere il terrorismo con tutta la forza"", ha assicurato il ministro. L'irruzione. Il primo gennaio un arabo-israeliano aveva sparato all'interno di un pub nella centrale via Dizengoff uccidendo due persone e ferendone sette . Il killer - che voleva vendicare la morte del cugino ucciso dalla polizia di frontiera israeliana nel 2006 - aveva rubato la pistola al padre il venerdì precedente. Il genitore, un volontario della polizia israeliana, aveva contattato le autorità dopo aver riconosciuto il figlio nelle immagini delle telecamere di videosorveglianza trasmesse dalle televisioni dopo la sparatoria.sui media. E aveva chiesto che venisse arrestato per evitare altri incidenti. Un avvocato suo parente, Sami Melhem, subito dopo la sparatoria, aveva precisato che il killer ""era una persona mentalmente instabile e non aderente allo Stato islamico"". ""Era stato depresso - aveva aggiunto - non si era sposato, ed era stato coinvolto in passato in incidenti violenti. Recentemente la sua famiglia aveva chiamato la polizia per i suoi eccessi di rabbia"". La caccia all'uomo. Le perlustrazioni della polizia si erano concentrate nel rione di Ramat Aviv, dove Melhem aveva lavorato per anni come fattorino in un negozio di verdure. L'uomo ispirava una fiducia tale che diversi avventori avevano deciso di consegnargli le chiavi delle proprie abitazioni perchè portasse la mercanzia in loro assenza. Gli avevano dato anche un soprannome amichevole: ""Nashnash"". Una bambina aveva casualmente trovato nei giorni scorsi il suo cellulare proprio in quella zona. Ma la sua latitanza aveva diffuso in città paura e preoccupazione tra la gente: in molte scuole i genitori hanno preferito tenere a casa gli studenti. L'arresto del padre. La polizia israeliana ha arrestato nei giorni scorsi il padre di Nashat Melhem. Mohammed Ali Melhem è stato portato davanti alla magistratura di Haifa per la convalida dell'arresto con l'accusa di essere complice dell'attacco. L'uomo aveva condannato pubblicamente la sparatoria ed aveva esortato le autorità a catturare Nashat al più presto prima che potesse commettere altre violenze. Oltre al padre, altre cinque persone legate alla sparatoria sono state arrestate con la stessa accusa. Tra questi, anche un fratello del killer, Judat."
"""La cosa più difficile è il primo paragrafo"": Gabo racconta Gabriel Garcia Marquez","Pubblichiamo alcuni brevi estratti del libro di Plinio Apuleyo Mendoza ""Gabo. Cartas y recuerdos"" (Ediciones B, pagg. 264 , euro 18) che include numerose lettere, tra cui diverse inedite, dello scrittore premio Nobel al connazionale scrittore e diplomatico Mendoza. Da vecchio sarò un topo di biblioteca Da vecchio diventerò un topo di biblioteca. Ho accumulato una quantità impressionante di dati per il romanzo del dittatore e adesso sono sicuro che la sua biografia non assomiglierà a quella di nessun altro. È inevitabile: sarà un romanzo di fantascienza, con una specie di colonnello Aureliano Buendía al potere per 32 anni in un paese bananiero. (lettera del 1963) *** La cosa più difficile di scrivere un romanzo La cosa più dificile è il primo paragrafo. Ma prima di provarci, bisogna conoscere la storia bene cone se fosse un romanzo che uno ha già letto e che è capace di sintetizzare in una cartella. Non troverei strano che ci si metta un anno per scrivere il primo paragrafo e tre mesi per il resto, perché l’attacco ti dà la totalità del tono, dello stile, e perfino della possibilità di calcolare l’esatta lunghezza del libro. (lettera del 22 luglio 1967) *** Il romanzo latinoamericano spopolerà E a proposito, tenga d’occhio il romanzo latinoamericano: l’anno scorso, gli editori europei diventarono matti per quattro romanzi: Il secolo dei lumi di Carpentier, La morte di Artemio Cruz di Carlos Fuentes; La città e i cani di Mario Vargas Llosa, e Il gioco del mondo (Rayuela) di Cortázar. L’idea è che i romanzieri latinoamericani, proprio per il fatto di non avere la preoccupazione dei loro mercati, come accade agli europei e agli americani, sono gli unici che scrivono quello che gli pare. (lettera del 1963) *** Alle origini di Cent'anni di solitudine Cent’anni di solitudine è il primo romanzo che cercai di scrivere, a 17 anni, e con il titolo di ""La casa"", e che abbandonai poco tempo dopo perché mi stava troppo grande. Da allora non smisi di pensarci, di cercare di vederlo mentalmente, di cercare il modo più efficace per raccontarlo, e posso dirti che il primo paragrafo non ha una virgola di più né una virgola di meno del primo paragrafo scritto vent’anni fa. Quando uno ha una cosa che lo perseguita, gli si costruisce da sola nella testa per molto tempo e il giorno che esplode bisogna sedersi davanti alla macchina per scrivere o si corre il rischio di impiccare la propria moglie. (lettera del 22 luglio 1967) *** Per scrivere ci vuole disciplina Ciò che mi dici sulla mia “disciplina di ferro” è un complimento non meritato. La verità è che la disciplina te la dà il tema stesso. Se quello che stai facendo ti importa davvero, se ci credi, se sei convinto che sia una buona storia, non c’è nulla che ti interessi di più al mondo e ti siedi a scrivere perché è l’unica cosa che vuoi fare, anche se ti sta aspettando Sofia Loren. (lettera del 22 luglio 1967) Traduzione di Luis E. Moriones"
"Alfano: ""La carica ci fu, immagini non mi smentiscono"". Bocciata mozione di sfiducia. Civati vota con Sel e M5S","ROMA - Bocciata la mozione di sfiducia contro il ministro dell'Interno Angelino Alfano. I voti contrari alla sfiducia sono stati 367, i favorevoli 125, dopo un dibattito acceso. ""Io dico no - ha detto Alfano - alla dietrologia su quanto è accaduto al corteo di Roma alla manifestazione dei lavoratori Ast. Le immagini mandate in onda da Raitre domenica sera non contraddicono la mia ricostruzione di quanto accaduto"". Si è difeso così, alla Camera, durante il dibattito sulla mozione presentata da Sel e M5s (e votata dalla Lega). Alfano è accusato di aver mentito ricostruendo in Parlamento gli eventi che mercoledì 29 ottobre avevano portato agli scontri in piazza Indipendenza a Roma tra le forze dell'ordine ed operai delle Acciaierie di Terni (Ast, gruppo ThyssenKrupp). Non molto a sorpresa, ma certo in modo significativo, l'esponente della minoranza Pd Pippo Civati ha votato contro la linea del partito, a fianco di Sel e Cinque Stelle. Alfano festeggia subito con un tweet molto discutibile. Come se fosse un voto celerini contro operai. Una mozione di #sfiducia pretestuosa e strumentale è stata letteralmente seppellita da 367 voti a favore delle Forze dell'Ordine. — Angelino Alfano (@angealfa) 5 Novembre 2014 Dopo gli incidenti, il segretario generale della Fiom, Maurizio Landini, aveva accusato la polizia di aver manganellato i lavoratori ""senza alcun motivo"" . La Questura di Roma aveva negato che vi fossero state cariche, piuttosto ""un'azione di contenimento quando i manifestanti hanno tentato di forzare il cordone di poliziotti per andare verso la stazione Termini ed occuparla"". Versione sostanzialmente sposata dal ministro, quando il 30 ottobre aveva riferito in Parlamento e parlato di ""concitato contatto fisico tra manifestanti e polizia"". A sconfessare la ""versione di Alfano"" e della Questura, le riprese andate in onda domenica scorsa, effettuate dalla trasmissione di Diego Bianchi Gazebo , che seguiva la manifestazione, in cui si sente una voce scandire l'ordine: ""Caricate!"". Nel suo intervento alla Camera, Alfano questa volta ha nominato la parola ""carica"", cui non aveva fatto riferimento nella precedente ricostruzione in Parlamento. ""Era stato intimato l'alt, l'ordine non è stato ascoltato dal corteo ed è seguito lo scontro tra polizia e manifestanti. Al momento cruciale, gli agenti erano in numero esiguo e la carica è stata ordinata a sostegno di quei pochi agenti che altrimenti non sarebbero riusciti a impedire che il corteo uscisse da piazza"". ""Mozione umiliante per la polizia"" . ""Nella mozione - ha affermato Alfano alla Camera - si evoca una nuova linea, un nuovo indirizzo a cui sarebbe ispirata sotto la mia guida la forza di polizia. Adombrando indicazioni politiche che avrebbero innescato in occasione di manifestazioni pubbliche comportamenti muscolari nei confronti dei manifestanti e incoraggiato l'uso della forza. Respingo decisamente e nella maniera più ferma questa accusa"". L'ipotesi prospettata, ha proseguito il ministro, ""non solo è politicamente infondata, ma è ingiusta e umiliante nei confronti delle forze di polizia, ne distorce l'immagine e fa correre pericolosamente l'idea che esse possano prestarsi a disegni strumentali, cessando di essere una forza di garanzia al servizio imparziale delle istituzioni repubblicane"". A sua difesa, Alfano ha rilevato che da quando è al Viminale ci sono state oltre 14mila manifestazioni, quasi il 40% di natura sindacale e occupazionale. Ebbene, ha rilevato il ministro, ""tranne che per quella di mercoledì scorso, non mi pare che la memoria del Paese conservi memoria di particolari incidenti"". Ecco perché, conclude Alfano, la mozione di sfiducia presentata da Sel e dal Movimento 5 Stelle è solo frutto di ""preconcetti e faziosità. Vuole essere il pretesto di una lotta politica diagonale rispetto ai provvedimenti all'esame di questo Parlamento"". Scontri Ast, la polizia: ''Caricate''. Le riprese inedite tra gli operai. A prendere la parola per primo in Aula, il deputato di Sel Giovanni Airaudo . ""Ministro, - ha esordito Airaudo - lei ha mentito al Parlamento sulla ricostruzione di quella mattina. Qualcuno ha ordinato la carica. Qualcuno ha sbagliato a fare il suo lavoro"", ha attaccato Airaudo, riferendosi alle immagini di Gazebo , diffuse anche da Repubblica.it . ""Noi - ha aggiunto Airaudo - vogliamo sapere chi ha ordinato di caricare i manifestanti e pensiamo che chi sbaglia debba pagare, non cerchiamo capi espiatori. Se non vi è una responsabilità, noi pensiamo che alla fine debbano rispondere i massimi capi, quindi il ministro. Bastava scusarsi e oggi avremmo potuto discutere della Ast di Terni. Quindi, si scusi per la carica contro i lavoratori dell'Ast e tolga il disturbo"". Per il Movimento 5 stelle, l'altra firma sulla mozione di sfiducia, prende la parola Giuseppe D'Ambrosio : ""Il presidente Renzi in questo momento sta preparando delle slide per dirci a chi dare le prossime manganellate? Perché il Pd non prende atto delle menzogne dette dal ministro e non vota la mozione di sfiducia insieme a noi? Le chiediamo dignità - aggiunge D'Ambrosio, rivolto ad Alfano -: si dimetta"". Per voce di Elio Vito , Forza Italia ""rivendica coerenza nel votare contro una mozione che è sbagliata nei modi e nei tempi e che sa di strumentale. Noi siamo e restiamo opposizione. Ma votiamo contro una mozione contro i vertici della sicurezza nazionale"". A seguire, il leghista Matteo Bragantini , che si riferisce ad Alfano come ""il peggior ministro dell'Interno degli ultimi anni, che dovrebbe difendere il territorio e invece lascia che in Italia arrivino 150mila clandestini. Noi non andiamo contro le Forze dell'Ordine di cui riconosciamo la professionalità, anche se possono sbagliare. Noi andiamo a colpire il mandante, il ministro che non ha lavorato come un buon ministro dell'Interno avrebbe dovuto fare"". Per Ncd, il partito di cui il ministro è leader, tocca a Dorina Bianchi respingere ""con forza la mozione di sfiducia"", ""frutto di un'opposizione che cerca ogni pretesto per criticare l'operato del governo"". ""Ai colleghi del M5S e di Sel -ha detto tra l'altro Bianchi - ricordo che nemmeno Susanna Camusso e Maurizio Landini hanno chiesto le dimissioni del ministro Alfano. I toni del confronto li sta alzando, aumentando il rischio di tensioni sociali, chi si oppone al cambiamento di questo Paese"". Per tutta la giornata, esponenti Pd hanno fatto capire che votare contro Alfano sarebbe stato come votare contro il governo. ""Votiamo contro la mozione - ha dichiarato Alessandro Naccarato - perché cerca di strumentalizzare le rivendicazioni giuste e legittime dei lavoratori e sfrutta in maniera demagogica la crisi economica e sociale. Voteremo contro la mozione perchè costituisce un attacco alle forze di Polizia e getta discredito sulla professionalità e l'indipendenza delle forze dell'ordine""."
L'amaca del 18 maggio 2017,"DAVVERO la sinistra “moralista” ha concimato il terreno sul quale è germogliata l’intolleranza grillina, come sostiene il direttore del Foglio Cerasa? I ragionamenti per blocchi, per tribù, per clan lasciano il tempo che trovano. Nel senso che ognuno risponde in prima persona di quello che dice e scrive. Ma prendiamo per buono l’assunto fogliesco; diamo dunque alla “sinistra moralista” la sua parte di responsabilità nel deterioramento del clima mediatico e del dibattito pubblico (le intercettazioni ancora secretate che diventano un libro sono uno sconcio. Punto). Però a una condizione: che l’altra parte della colpa, in mezzo agli stracci che volano e alla merda che si appiccica alle dita, se la pigli la destra immoralista, quella che scrisse l’elogio di Previti, quella che votò, con giubilante voluttà, l’invotabile Silvio, distruttore della destra borghese e liberale, acquirente di senatori e corruttore di magistrati, quella che sbuffava sentendo parlare di conflitto di interessi, quella che per anni ha spiegato agli italiani che la legalità è solo una tagliola che gli invidiosi mettono sulle piste dei valorosi. Moralisti e immoralisti facciano pulizia nei loro armadi con pari intransigenza: pagliuzze con le pagliuzze, travi con le travi. Poi se ne riparla."
"Anno scolastico 2017/2018, anticipato l'inizio delle iscrizioni","Iscrizioni all'anno scolastico 2017/2018 a partire dal prossimo 16 gennaio. Il ministero dell'Istruzione anticipa le date delle iscrizioni al prossimo anno e accorcia i tempi a disposizione dei genitori per effettuare la scelta in modo da evitare il caos dello scorso mese di settembre, quando a lezioni avviate mancavano ancora parecchi docenti . La circolare pubblicata nel tardo pomeriggio sul sito istituzionale del Miur riporta, per le seguenti date: inizio delle iscrizioni alle prime classi della scuola primaria e secondaria il 16 gennaio e chiusura delle aree il 6 febbraio. Le iscrizioni, tranne che per la scuola dell'infanzia, si dovranno effettuare esclusivamente online, previa registrazione sul sito iscrizioni.istruzione.it. ""Coloro che sono già in possesso di un'identità digitale (Spid) - spiegano da viale Trastevere - possono accedere al servizio utilizzando le credenziali del proprio gestore"". Le iscrizioni agli anni successivi al primo vengono disposte dalle stesse segreterie scolastiche d'ufficio, a meno che un alunno non intenda trasferirsi d'istituto. Quelle alla scuola dell'infanzia continueranno ad effettuarsi sul modello cartaceo da consegnare in segreteria entro le stesse date previste per tutti gli altri ordini di scuola. Resta in vigore l'Anticipo per l'ingresso alla primaria a cinque anni e mezzo e nella scuola dell'infanzia a due anni e mezzo. La data limite per compiere rispettivamente sei e tre anni è sempre il 30 aprile 2018. La circolare di quest'anno ricalca pressoché integralmente quella dello scorso anno senza novità di rilievo. L'unica riguarda l'anticipo dell'intero momento in cui famiglie e studenti possono esercitare la propria opzione. A spiegarne i motivi è lo stesso documento. ""Le iscrizioni costituiscono, come noto, la prima fase del procedimento di avvio dell'anno scolastico, che impegna l'intera struttura ministeriale, coinvolgendo attori pubblici e privati"", spiegano da viale Trastevere. A partire dai dati delle iscrizioni, il ministero elabora infatti un organico di previsione degli insegnanti da cui dipenderanno i trasferimenti, le assunzioni e tutti gli altri movimenti del personale. Secondo quanto anticipato qualche giorno fa ai sindacati, il ministero intenderebbe anticipare i trasferimenti al mese di giugno o addirittura a maggio. In questo caso verrebbero anticipati anche i pensionamento, che decorrono comunque dal primo settembre. Le scuole, in caso di richieste in esubero, dovranno preliminarmente pubblicare i criteri di preferenza definiti dal Consiglio di istituto. Non sarà possibile comunque scegliere quello temporale di invio della domanda. I criteri ""debbono rispondere a principi di ragionevolezza quali, a puro titolo di esempio, quello della viciniorietà della residenza dell'alunno alla scuola o quello costituito da particolari impegni lavorativi dei genitori"". Sono ""sconsigliati"" criteri come quello ""consistente nel rapporto di parentela tra minore da iscrivere e personale della scuola presso la quale si fa richiesta di iscrizione. Si ritiene inoltre - prosegue la circolare - sia da evitare il criterio di precedenza consistente nel ricorso a eventuali test di valutazione quale metodo di selezione delle domande di iscrizione. In quest'ottica, l'eventuale adozione del criterio dell'estrazione a sorte rappresenta l'estrema ratio"". Ricorreranno quasi certamente ad una selezione degli ingressi i licei musicali che ha visto triplicare i propri iscritti in appena due anni. Nel 2014/2015 gli iscritti nei licei musicali e coreutici sfioravano le 10mila unità: 9.735 alunni distribuiti in 456 classi. Oggi i licei musicali sono 140 e domani mattina presso la sala Caduti di Nassirya, piazza Madama a Roma, il ministro dell'istruzione Stefania Giannini e l'ex ministro Luigi Berlinguer presenteranno i due volumi ""I Licei Musicali e Coreutici Italiani. Rapporto 2016""."
"Al Sisi: ""My promise to Regeni family, as a father: we'll find who killed Giulio""","Egyptian president Al Sisi speaks for the first time about the killing of Italian researcher Giulio Regeni. This is an extract of the interview published today by La Repubblica . ""I want to speak to the Regeni family as a father before being a president to stress that I fully understand the pain, bitterness and shock they are feeling by losing their son. I would like to extend my sincere and cordial condolences and solaces over his death. I stand in solidarity with them in their calamity and I confirm that we will spare no efforts and continue to work with the Italian authorities to arrest the perpetrators, so that they can be punished according to the law. I would like to affirm that the Egyptian people were shocked by this accident. The relation of friendship between Egypt and Italy is longstanding and historical, and Egypt is keen to provide security and protection to all its visitors, particularly, Italians. This terrifying and unacceptable incident is an individual act that no other Italian has ever faced, given that millions of Italians who have been visiting Egypt for a long period of time enjoyed safety and their well-being was ensured. The General Prosecution has undertaken investigations from the outset and under the direct supervision of the Prosecutor General. Specialized working groups have been formed by relevant security authorities to uncover the real causes behind the incident and unravel all circumstances surrounding it. I reiterate once more, our sincere keenness to intensify cooperation with Italian authorities to resolve any ambiguity related to this painful incident and bring their perpetrators to justice. In the upcoming days, The Egyptian team in charge of this case will head to Rome to discuss ways to enhance mutual coordination in this regard. I would like to confirm that extensive efforts are exerted by the Egyptian security agencies to counter extremism and terrorism and to enhance security and stability. The assassination case of the Prosecutor General took almost 8 to 9 months to identify the perpetrators and bring them to justice. The timing of this incident is intriguing and raises several questions. Why did it happen during the visit of the Italian Minister of economic development to Egypt, where she headed an Italian Business delegation? Why did it happen when bilateral relations gather unprecedented momentum both politically and economically? Are there any beneficiaries who seek to impede relations, given the turbulent situation in the region? I confirm to the Italian people that Egyptian efforts will continue day and night to unravel the circumstances surrounding the incident and arrest the culprits who shall receive a deterrent punishment in accordance to the law. I would like to refer, in this regards to the disappearance of the Egyptian citizen and Italian resident, Mr. Adel Moad since last October, without unraveling the causes of his disappearance or who is behind it. I reiterate that such individual acts should not be exploited to undermine bilateral relations. At critical moments, real friends show their true colors and the depth of relations is verified. “There is a fundamental point to consider: Egypt’s stability is crucial, if it were to end, it would endanger the whole of the Mediterranean and Europe. There are 90 million people living in Egypt, a quarter of the population of the Middle East, and 60 million of them are under forty years old. Imagine if just one in a thousand of these young people became radicalised and were recruited by terrorists. The result would be a destructive force that would have a devastating impact, and not only on this region.” On terrorism: ""We must be very clear and honest with ourselves: this is an international phenomenon that is spreading throughout the world, not a threat to individual countries. Terrorism in Egypt is related to the crisis in the region — Libya, Syria, Yemen, Iraq, Mali, Somalia and Nigeria. This is why we need a global strategy and not just an effort by individual countries, and this has to be the international community’s number one priority. It is very important that the international community send a strong message to the countries and parties that support terrorists by supplying them with weapons, money and fighters. It will require a clear and strong message to stop the support for terrorism. The longer we wait, the more we will suffer. All of us""."
La questione morale moltiplica gli arrabbiati e li spinge verso i 5Stelle,"STA EMERGENDO una nuova ondata 5 stelle? Come nel biennio 2012-2013, i segnali di rafforzamento del Movimento di Grillo partono dal voto locale, nei Comuni e nelle Regioni. Ancor prima, è la tempesta giudiziaria che, da qualche mese, è tornata a scuotere il Palazzo della politica ad alimentare la domanda di rinnovamento e di ripristino della legalità. Istanze che Matteo Renzi, ""rottamatore"" della cattiva politica, fatica oggi a interpretare. Consentendo alla formazione (non più ""solo"") di Grillo di ri-appropriarsi dell'immagine di ""partito della legalità"" e del possibile cambiamento della politica italiana. Solo tre settimane fa, il M5s aveva ottenuto il 16-17%, alle elezioni regionali. Domenica scorsa ha conquistato 5 nuovi sindaci, vincendo in tutti i comuni nei quali aveva raggiunto il ballottaggio. Un risultato rilevante, se si considera che le liste pentastellate, in questo tipo di competizioni, hanno sempre faticato ad affermarsi. Un indizio di consolidamento e radicamento sul territorio. Utile a innescare un nuovo "" ciclo"". Se si allarga lo sguardo all'elettorato nazionale, la tendenza appare ancora più netta. Dal 20% di marzo, il M5s sale oltre il 26%, superando addirittura quel 25% che, nel 2013, gli valse la posizione di primo partito. A differenza delle precedenti fasi di espansione, cambia però il ruolo di Grillo, quasi assente dalla campagna elettorale. Cresce, invece, il peso di una nuova classe politica a 5 stelle: i candidati nelle consultazioni locali; i membri del ""direttorio""; in particolare Luigi Di Maio, che debutta nella graduatoria dei leader con il 28%. A soli tre punti dal fondatore e garante, nonostante il 24% degli intervistati ancora non lo conosca. Il cambiamento di opinione di molti elettori è favorito dal riaccendersi della ""questione morale"". Che investe oggi soprattutto il Partito democratico, trovatosi a gestire, nell'ultimo anno, diversi casi spinosi: dalle inchieste Expo e Mose a Mafia Capitale, dagli affaire che hanno investito ministri e sotto-segretari fino alla controversa candidatura di Vincenzo De Luca in Campania. Sul tema del contrasto alla corruzione, il 41% del campione interpellato da Demos pensa che nessuna forza politica sia credibile. Ma, tra chi indica un partito, il M5s ottiene la netta maggioranza (31%): formata soprattutto dai propri sostenitori, ma anche da una frazione non trascurabile dei non-elettori. Su tale questione - come su quelle della trasparenza, della sobrietà e della riduzione dei costi della politica - il M5s sembra avere impresso il proprio marchio. Obbligando gli avversari a inseguire."
"Operazione ""Ultimo miglio"", in tre giorni polizia ha controllato 27 mila veicoli","Più di 27mila veicoli controllati tra camion, bus e furgoni, 24 arresti, 114 denunce e 157 automezzi sequestrati: è il bilancio dell'operazione 'Ultimo Miglio' della Polizia di Stato, che ha avuto come obiettivo il controllo dei mezzi per trasporto collettivo di persone e dei mezzi pesanti all'ingresso dei centri storici delle città. L'operazione è durata tre giorni ed è stata coordinata dal Servizio Controllo del Territorio della Polizia di Stato in linea con le direttive impartite dal ministro dell'Interno in seguito all'attentato terroristico di Barcellona. Terrorismo: centri urbani, la Polizia controlla più di 27.000 automezzi in tre giorni. L'operazione ad alto impatto 'Ultimo Miglio' si è svolta in tutte le province italiane nelle giornate del 28, 29 e 30 agosto. L'attività, realizzata d'intesa con la Direzione Centrale della Polizia di Prevenzione, ha visto coinvolti i Reparti Prevenzione Crimine, le volanti delle Questure e dei Commissariati di Ps, con una intensificazione dei posti di controllo in prossimità degli accessi ai centri storici volti all'identificazione dei conducenti e la verifica dei dati attraverso le banche dati delle forze di polizia, compresa quella Schengen. I risultati ottenuti, grazie all'impiego di 3.500 poliziotti al giorno, sono stati considerevoli: 27.043 automezzi sottoposti a verifica, 32.619 persone controllate (di cui 5.634 stranieri e 6.855 con precedenti di polizia), 24 arresti (la maggior parte per reati connessi a stupefacenti), 114 denunce, 157 automezzi sequestrati, 1.240 contravvenzioni elevate. Oltre 9.000 gli automezzi controllati al giorno e circa 10.800 le persone sottoposte a controlli in ognuna delle giornate. Tra queste ultime, il 21% è risultato avere precedenti di polizia. Il maggior numero dei controlli è avvenuto sui mezzi che stavano accedendo al centro storico di Roma ""visto che la Capitale può rappresentare un obiettivo politico particolare e più volte sui siti jihadisti sono state diffuse immagini del Colosseo"", ha riferito all'Adnkronos Maurizio Vallone, direttore del Servizio controllo del territorio della Polizia di Stato. A Milano i controlli sono stati 1.500, a Napoli un migliaio."
"Bertold Brecht a Rebibbia, e l'""Arturo Ui"" diventa ""Arturo Ué!""","ROMA - Alle 14 del 26 marzo il carcere di Rebibbia apre le porte al pubblico, per uno spettacolo recitato da carcerati, più o meno colpevoli di reati più o meno gravi. La forza catartica della parola teatrale, non libera solo le coscienze chi assiste a questo genere di rappresentazioni, ma dà maggior senso alle frustrate esistenze dei detenuti, che sembrano viverre la loro condizione in maniera quasi affrancata, nel denso tempo-spazio dell'interpretazione; al di là di qualsiasi retorica sulla funzione caritatevole del teatro ""sociale"". Le parole del regista di Arturo Uè! per capire meglio il lavoro con attori non professionisti. La resistibile ascesa di Arturo Ui diventa Arturo Uè! . Bertold Brecht, fuggiasco a Helsinki nel 1941 e in attesa di partire per l'America, scrive un testo (rappresentato solo nel 1958) in cui ogni personaggio corrisponde un reale delinquente di quel Nazismo che ha sconvolto per sempre il mondo. La cecità di fronte ai molti e inascoltati moniti di intellettuali e artisti che hanno previsto la più grande barbarie della storia risulta insopportabile all'autore che, per farsi ben comprendere dal mondo intero, ambienta le vicende dell' Arturo Ui a Chicago, sotto l'allegoria dell'ascesa al potere di un gangster. I criminali dentro e quelli fuori. ""Brecht dice che la storia è opera di bande di criminali che, di epoca in epoca, assumono nuove sembianze - dice il regista della trasposizione di Rebibbia, Fabio Cavalli - Ho domandato ai detenuti-attori cosa ne pensassero. Mi hanno risposto che sì, chi il crimine lo organizza sui palcoscenici mondiali spesso resta impunito o celebrato con statue, mentre chi vive il crimine nelle periferie fra Napoli e Palermo marcisce in galera. Nessuno, meglio dei gangster di Rebibbia, può interpretare lo spirito di Brecht... E pretendono anche loro la statua, magari non di bronzo, pure di cartapesta, persino di cartone disegnato. Ecco: Brecht a fumetti! E siccome le lingue dei miei attori hanno gli accenti tronchi e aspri del meridione, intitoliamo questo cartone animato in 3D Arturo Ué!"". Il senso etico del teatro in carcere. ""Il Teatro non cerca appellativi: di prosa, d'avanguardia, classico, sociale, tutte definizioni vane. O c'è o non c'è - continua Cavalli - Come dice Aristotele, la catarsi nel teatro ha due funzioni: una estetica, legata al piacere della rappresentazione, e una psicologica, che riguarda una specie di temporanea terapia consolatoria di fronte all'incombere delle angosce del vivere. La funzione ""terapeutica"" sembrerebbe connaturata all'arte stessa. Il teatro, che sia più o meno sociale, si prende cura di noi, come interpreti o spettatori. Se è brutto non serve. Ma se funziona è potente. L'arte abbassa la recidività. Se è vero che il tasso medio di recidiva dei carcerati è del 65%, e invece, fra coloro che frequentano l'arte il numero si abbassa sotto il 10%, mi pare che i ""portatori"" di teatro in questi luoghi (i responsabili del ruolo etico del teatro in carcere), si carichino di una bella responsabilità. In carcere il teatro interviene a più livelli: sul corpo e sulla mente dei reclusi; sull'immagine che di loro hanno agenti, direttori, magistrati e sull'immagine restituita ai familiari, agli amici che aspettano di fuori e vedono scomparire il loro congiunto dalle pagine di cronaca nera per riapparire su quelle dello spettacolo. E il pubblico che entra, finalmente sfata il pregiudizio che là dentro abitino miserabili. Sul terreno comune, seppure transitorio, della poesia, le differenze fra liberi e reclusi scompaiono"". Il senso doloroso della libertà . ""Il carcere è un habitus mentale - prosegue il regista - Per chi commette crimini l'incontro con la cella è messo in conto fin dall'inizio. Se nasci nelle periferie e a cinque anni già vendi sigarette di contrabbando e a sette spacci il tuo primo pezzo di fumo, il carcere ce l'hai nel destino. Famiglia disgregata, abbandono scolastico, sopravvivenza obbligatoria dentro un mondo di sopraffazione e povertà materiale e culturale: così si finisce dentro una, infinite volte. E dentro ripeti la lezione imparata fuori. Certo, la bellezza, l'arte, il teatro possono causare un indicibile dolore, perché aprono gli occhi, allargano l'orizzonte. Ci avvertono di quante cose saremmo potuti essere e non siamo stati. Ma questo vale per tutti, non solo per chi sta pagando per i propri errori"". ""Teatro libero di Rebibbia"": più seguito dei teatri stabili . Il 26 marzo è la 53° Giornata mondiale del Teatro, indetta dall'Istituto Internazionale del Teatro della sede Unesco di Parigi, ma è anche la II Giornata nazionale del Teatro in carcere, da quando il "" Teatro Libero di Rebibbia "" (anche sull'onda del successo mondiale del film dei fratelli Taviani Cesare deve morire, girato a Rebibbia), viene considerato una tra le esperienze teatrali più interessanti e riuscite d'Europa: ""La sala di 350 posti è sempre piena - conclude Cavalli - migliaia di spettatori l'anno, che i teatri di fuori se li sognano. Cosa c'è di meglio che fare teatro così? Si possono mettere in scena testi che fuori non sono più rappresentabili, nemmeno dai Teatri Stabili: Shakespeare, Middleton, Brecht, Giordano Bruno, Gogol, i Tragici, le Commedie classiche con tanto di Cori, come se ne vedono solo d'estate al Teatro greco di Siracusa"". L'organizzazione del ""Teatro Libero di Rebibbia"". Sotto la direzione artistica di Laura Andreini Salerno e Fabio Cavalli, il ""Teatro Libero di Rebibbia"" conta 3 compagnie teatrali, più di 100 detenuti-attori e una band musicale; il loro spazio, il Teatro del carcere, è diventato una delle principali sale teatrali di Roma per affluenza di pubblico, capace di realizzare collaborazioni anche con altri teatri della città, (in particolare con l'Argentina-Teatro di Roma). In collaborazione con il Dipartimento dell'Amministrazione Penitenziaria, il Provveditorato Regionale del Lazio e la Direzione della Casa Circondariale Roma Rebibbia N. C., le esperienze di questo teatro, sono il frutto del pervicace lavoro del Centro Studi Enrico Maia Salerno, impegnato dal 2003 nella realizzazione di progetti culturali rivolti a detenuti. In quest'occasione, Arturo Uè! ha scene a fumetti di Alessandro De Nino, canzoni e musiche dal vivo di Franco Moretti, costumi di Paola Pischedda."
"Vibo Valentia: uccise due persone e ne ferì tre, confessa: ""Ho vendicato la morte di mio fratello""","VIBO VALENTIA - Per 22 anni ha covato sete di vendetta, da quando aveva dieci anni e gli hanno ucciso il fratello. È finita la caccia all'uomo che lo scorso venerdì ha seminato panico e terrore tra Limbadi e Nicotera , nel Vibonese, uccidendo due persone e ferendone altre tre. Francesco Giuseppe Olivieri , 32 anni, si è presentato da solo di fronte al carcere di Vibo Valentia, affermando di volersi costituire. Immediatamente, sul posto sono arrivati i carabinieri, dove per tutta la notte è stato ascoltato dal sostituto procuratore di Vibo Valentia Concettina Iannazzo. ""Ho agito per vendicare la morte del fratello"", si è giutificato l'uomo di fronte al gip durante l'udienza di convalida del fermo disposto dalla Procura di Vibo Valentia. Secondo quanto riferito dai magistrati, ""ha effettuato un vero e proprio raid punitivo, recandosi nelle abitazioni delle vittime, già designate nel suo programma criminoso"". Lo ha riferito lo stesso Olivieri. Il 32enne ha confessato di aver sempre avuto in animo di farla pagare alle persone che riteneva essere coinvolte nell'omicidio del fratello e di aver avuto nel mirino anche altre persone. Ha aggiunto di essersi nascosto nelle campagne sopra Limbadi e di essere stato sempre da solo nel corso della fuga. Non ha fornito spiegazioni, invece, su come sia arrivato al carcere di Vibo. Parente di Diego Mancuso , uno dei massimi esponenti dell'omonimo clan di ' ndrangheta che a Limbadi ha la sua roccaforte, il 32enne è cresciuto coltivando il desiderio di vendicare la morte di Mariano , il fratello ucciso quando lui aveva poco più di dieci anni. Ufficialmente nessuno sa chi sia stato, il delitto è sempre rimasto senza colpevoli. Quanto meno per i tribunali. In paese però si è sempre raccontato che quell'omicidio sia stato ordinato per rispondere ad un'altra esecuzione. Qualche tempo prima, a cadere sotto i colpi di anonimi killer era stato Ignazio Gaglianò , il figlio dell'ottantenne uccisa da Olivieri a Nicotera. Alla base di entrambi i delitti - dicono indiscrezioni - mai chiarite questioni di traffico di droga. Nulla di tutto questo è mai stato vagliato da un Tribunale, ma per un giovane instabile, dai più definito problematico e affetto da disturbi psichici, è bastato per alimentare un decennale progetto di vendetta. Venerdì scorso Francesco Giuseppe Olivieri avrebbe voluto punire tutti quelli che considerava direttamente o indirettamente coinvolti nella morte del fratello. Per questo nel giro di un'ora, ha compiuto danneggiamenti, agguati ed esecuzioni in tre diversi centri del vibonese, uccidendo Giuseppina Mollese, 80 anni, e Michele Valerioti, 68 anni, e ferendo altre tre persone. Ma la lista di obiettivi - ha confessato al giudice - era molto più lunga. Sentendosi braccato, si è dato alla fuga, nascondendosi - ha raccontato - nelle campagne sopra Limbadi. Nessuno - ha assicurato - lo ha aiutato nella fuga. Ma la zona in cui dice di essersi nascosto è stata battuta per giorni palmo a palmo dallo Squadrone Cacciatori e solo poco prima della sua cattura è stata trovata la sua auto - carbonizzata. Era in contrada Colarizzi, nei pressi di Spilinga, frazione del Vibonese, a circa 30 chilometri dal carcere. Come sia arrivato lì per costituirsi, Olivieri non lo ha saputo né voluto spiegare. Per questo le indagini non si fermano. Venerdì scorso, nel giro di un'ora, ha compiuto danneggiamenti, agguati ed esecuzioni in tre diversi centri del vibonese, uccidendo Giuseppina Mollese , 80 anni, e Michele Valerioti , 68 anni, e ferendo altre tre persone. Poco prima che si presentasse spontaneamente, la sua auto era stata ritrovata dagli investigatori che per individuarlo per giorni hanno battuto le campagne tra Vibo Valentia e Rosarno. La vettura, una Fiat Panda, è stata ritrovata completamente carbonizzata in località Colarizzi, nei pressi di Spilinga, frazione del Vibonese, a circa 30 chilometri dal carcere."
"Siria, ""Non possiamo fermare la guerra, ma almeno lasciateci aiutare la gente che soffre""","ROMA - Si stima che più di 3,5 milioni di persone sono ancora tagliate fuori da cibo e medicine. Lo affermano otto organizzazioni umanitarie: Save the Children , Danish Refugee Council , World Vision , Norwegian Refugee Council , Relief International , Handicap International , International Rescue Committee , Hand in Hand for Syria . Nel fare oggi il punto sull'andamento dell'accesso umanitario, è necessario che il Consiglio di Sicurezza sia onesto sull'assenza di progressi. Il Consiglio di Sicurezza deve agire per assicurare che la risoluzione sia immediatamente implementata affinché vengano portati aiuti vitali a milioni di siriani. ""La gente è alla fame nera"". ""Ho sentito la mia famiglia e i miei amici che sono ancora intrappolati in Siria. Non hanno alcun accesso a cibo e medicine. Le persone hanno una fame nera. Uno dei nostri vicini è andato in coma diabetico perché non c'è più insulina"", racconta un volontario rifugiato in Giordania. Secondo le Nazioni Unite, più di 9,3 milioni di persone hanno disperato bisogno di aiuti all'interno della Siria. ""Agenzie umanitarie molto determinate e impregnate sono pronte ad attraversare la linea di guerra, i confini, i fiumi e le montagne per arrivare ovunque ci sia bisogno di alleviare la sofferenza delle persone. Non ci sono scuse per non consentire molte più operazioni di aiuto a cavallo del confine"", dice Jan Egeland, Segretario Generale del Norwegian Refugee Council. Oltre le notizie ci sono le persone. ""Dietro ai titoli delle notizie ci sono persone in Siria per le quali questa guerra è un'amara quotidiana realtà. Questa crisi può sembrare complessa in termini politici ma è drammaticamente semplice sotto il profilo umanitario. Attraverso l'aiuto umanitario non possiamo fermare la guerra ma possiamo ridurre la sofferenza e la morte delle persone, in assenza di una soluzione politica di pace. Il Consiglio di Sicurezza deve rafforzare l'implementazione della risoluzione, inclusi precisi meccanismi di monitoraggio e assicurare che assistenza umanitaria molto maggiore raggiunga la popolazione intrappolata in Siria,"" dichiara Thierry-Mehdi Benlahsen, Coordinatore Emergenza Regionale Handicap International. Oltre 9 milioni fuori casa. Più di 9 milioni di persone hanno abbandonato le proprie case e sono sfollate all'interno della Siria o nei paesi confinanti a 3 anni dall'inizio della crisi. ""Le crescenti difficoltà in cui si trovano milioni di siriani rendono sempre più importante che la risoluzione 2139 del Consiglio di Sicurezza abbia successo. Ogni giorno che passa senza che ci siano progressi nell'accesso umanitario è un altro terribile giorno in cui i siriani lottano per sopravvivere"", aggiunge Mark Schnellbaecher, Direttore Regionale dell'International Rescue Committee. Solo un piccolo passo avanti. Le organizzazioni umanitarie internazionali Save the Children, Danish Refugee Council, World Vision, Norwegian Refugee Council, Relief International, Handicap International, International Rescue Committee, Hand in Hand for Syria accolgono favorevolmente l'invio del primo convoglio delle Nazioni Unite in Siria passando dalla Turchia, che ha potuto portar ulteriori aiuti in aggiunta a quelli finora assicurati solo dalle ong. Tuttavia, questo è solo un piccolo passo avanti: c'è bisogno di un accesso molto più ampio al Paese. Gli aiuti con il contagocce. Nelle due settimane scorse l'insicurezza ha fatto sì che la distribuzione di aiuti fosse continuamente interrotta e l'accesso umanitario resta estremamente limitato a causa delle violenze continue nel Paese. Nelle nazioni confinanti il numero di rifugiati in arrivo è salito a marzo a causa della crescente insicurezza. Il numero di rifugiati giunti in Giordania nell'arco dell'ultimo mese è il più alto dall'inizio dell'anno. Il simbolo del fallimento umanitario. ""La Siria non può continuare ad essere il simbolo del fallimento politico ed umanitario. Il Consiglio di Sicurezza dell'Onu deve fare in modo che la risoluzione sia implementata e diventi realtà sul terreno per milioni di siriani in situazione di estremo bisogno. I bambini della Siria non possono aspettare ancora"", dichiara Roger Hearn, Direttore Regionale Save the Children."
"De Masi: ""Non rinuncio mai alla pennica, ti fa ripartire da zero nella giornata""","""Io alla pennica non ci rinuncio mai"". Non ha dubbi Domenico De Masi, docente di sociologia del lavoro e autore di ""Mappa mundi, modelli di vita per una società senza orientamento""( Rizzoli). Siesta utile per il lavoro? ""Certo, io studio e scrivo soprattutto di notte e poi il creativo, chi fa un lavoro intellettuale è normalmente attivo 24 ore al giorno perché il cervello non lo lasci in ufficio. Uno stacco è fondamentale per tutti, qualsiasi sia il tipo di impegno, è un po' come ripartire da zero nella giornata, con più energie e lucidità"". Pennichella o pausa? ""Io dormo o comunque mi rilasso una ventina di minuti. L'importante per tutti è fare una pausa, a seconda dei gusti: c'è chi preferisce camminare, chi stacca meglio facendo quattro chiacchiere, chi dorme o gioca. L'unica certezza è che la pausa rigenera, si producemoltomegliodopo"". Cosa ne pensa delle nap-room in azienda? ""Ne vedo sempre di più in giro, stanze con divani, chaise longue, spazi con giochi come il biliardino, aree con cucina, persino palestre. Le imprese cercano di trasformare l'ufficio in una similcasa per farti stare il più a lungo possibile sul luogo di lavoro"". È contrario? ""Non sono favorevole, ci rendono prigionieri, dove si può meglio il telelavoro, produrre da casa o da dove si vuole. Spesso, almeno per il lavoro intellettuale, non c'è bisogno che la gente vada in ufficio. Quello è più che altro un desiderio di controllo dell'azienda""."
La mappa interattiva dell'immigrazione negli Usa nel terzo millennio,Immigrati regolari per paese di nascita - Fonte: The Migration Policy Institute ( MPI )
"Concorso scuola, si parte il 28 con l'incubo commissari","Tutto pronto, o quasi, per il concorsone a cattedre della scuola . Si parte il 28 aprile con la prima batteria di prove scritte computer-based (il candidato leggerà i quesiti e risponderà agli stessi attraverso una piattaforma online) per terminare il 21 maggio con lo scritto del concorso di scuola primaria, quello più affollato. Il giorno prima, il 20 maggio, saranno gli aspiranti docenti di scuola dell’infanzia a cimentarsi con le domande a risposta multipla e aperta – in tutto 8 domande, di cui 2 in lingua straniera, da affrontare in 150 minuti – davanti ad uno schermo. In palio 63.712 posti. Il calendario completo con tutte le date, una per ogni materia o raggruppamento, verrà pubblicato martedì 12 aprile prossimo. Ma già si sa che i due concorsi di scuola elementare e materna saranno gli ultimi ai nastri di partenza perché ormai anche al ministero dell’Istruzione hanno realizzato che di immettere in ruolo gli oltre 24mila nuovi maestri dell’era Renzi non se ne parla per quest’anno. Tutto rinviato al 2017, con ogni probabilità. Le anticipazioni sono della stessa ministra Giannini, a margine della Leopolda siciliana a Palermo. Le prove scritte avranno una durata di 150 minuti e ci saranno due turni per ogni giorno di prova, mattino e pomeriggio. Sono previste 8 domande sulla materia di insegnamento di cui 2 in lingua straniera (inglese, francese, tedesco o spagnolo, obbligatoriamente l'inglese per la primaria). Sei quesiti saranno a risposta aperta (di carattere metodologico e non nozionistico) e 2 (quelli in lingua) a risposta chiusa; il candidato dovrà dimostrare di avere un livello di competenza pari almeno al livello B2. Sono 165.578 i candidati per 63.712 posti ""in palio"". La regione con più domande presentate è la Campania (24.125), seguita da Lombardia (22.630), Sicilia (17.725) e Lazio (16.191). La macchina organizzativa è in moto da settimane e alla vigilia del calcio d'inizio rispunta l'allarme commissari, già lanciato nei giorni scorsi da alcuni sindacati. Secondo Tuttoscuola, sul concorso pende non solo la spada di Damocle di migliaia di possibili ricorsi per l'esclusione di coloro che non hanno il titolo di abilitazione, ma anche il rischio che il Miur non trovi tutti i commissari necessari per esaminare i 165 mila candidati: secondo le stime della rivista specializzata ne servono circa 10 mila (per un migliaio di commissioni). In numerosi Uffici scolastici regionali si è ancora alla ricerca di questi esaminatori e in altri sono stati ufficialmente riaperti i termini per le domande. Tra le cause di questa penuria di commissari Tuttoscuola segnala il mancato esonero dal servizio, ma soprattutto il compenso irrisorio: 251 euro per il presidente e 209,24 euro per i commissari (valori lordi) per tutto il lavoro, in un arco di tempo che va dall'insediamento delle commissioni alla pubblicazione delle graduatorie. A questo compenso base andranno aggiunti 50 centesimi di euro per la correzione di ciascun elaborato e 50 centesimi di euro per ogni candidato esaminato all'orale. Tirando le somme, secondo Tuttoscuola, il compenso orario si aggirerà intorno a un euro (lordo) l'ora, assai meno di quello dei commissari all'esame di maturità che almeno 7 euro l'ora riescono a metterli in tasca. Gli oltre 165mila candidati che hanno presentato domanda online entro lo scorso 30 marzo svolgeranno almeno 300mila prove, perché ognuno parteciperà a più selezioni. E quasi 100mila candidati sono in lizza per una cattedra nella scuola primaria o nella scuola dell’infanzia. Il tutto, mentre negli uffici scolastici regionali funzionari e impiegati sono alle prese con un tour de force per assicurare il funzionamento della macchina concorsuale al meglio. I numeri non tranquillizzano affatto però gli organizzatori. In primis, in quasi tutte le regioni italiane mancano commissari, presidenti e segretari disposti a lavorare tutta l’estate nelle commissioni esaminatrici per pochi spiccioli. Dopo Lazio e Sicilia, anche in Piemonte, Liguria, Emilia Romagna, Veneto ed Abruzzo sono stati costretti a riaprire i termini per racimolare volenterosi componenti di commissione. Ma le preoccupazioni di coloro che in questi giorni stanno contattando le scuole per organizzare gli scritti al computer riguardano proprio la procedura informatizzata che può riservare brutte sorprese. Cosa fare se una macchina si inceppa all’ultimo momento? E se va via la luce in tutta la scuola? Le prove si svolgono in concomitanza in tutte le regioni e la possibilità di un “incidente” di questo tipo non fa dormire chi è alle prese con l’organizzazione di questa kermesse . L’ultimo giorno, il 21 maggio sarà necessario reperire 100mila o un numero maggiore di postazioni informatiche perfettamente funzionanti. Perché quel giorno, in contemporanea in tutta Italia, si svolgerà la prova scritta del concorso per la scuola elementare. In Campania sarà necessario approntare 15mila postazioni, 12mila in Lombardia e Sicilia."
"Un virus colpisce Apple in Cina: ecco WireLurker, ma proteggersi è semplice","UNA NUOVA minaccia informatica ha preso di mira Apple in Cina. Dopo l'attacco delle scorse settimane agli utenti del servizio iCloud, un 'malware', cioè un software maligno, si sta insediando nei computer Mac e, da questi, negli iPhone e negli iPad collegati al pc via cavo Usb. Scoperto dai ricercatori della Palo Alto Networks e chiamato ""WireLurker"", il malware è stato individuato sul Maiyadi App Store, un negozio cinese di applicazioni per Mac alternativo a quello ufficiale di Apple. Gli esperti hanno trovato il malware in 467 applicazioni presenti nel negozio virtuale cinese, già scaricate 350mila volte. Quando si collega l'iPhone o l'iPad a un computer su cui sono presenti queste applicazioni, sui dispositivi mobili vengono installate altre app all'insaputa dell'utente, potenzialmente in grado di intercettare i dati sensibili e di consegnarli automaticamente agli hacker. Particolarità di WireLurker è che per la prima volta un malware riesce a colpire dispositivi senza jailbreak, cioè che non sono mai stati modificati per installare applicazioni non ufficiali di Apple e che quindi dovrebbero essere sicuri. Per i ricercatori il malware potrebbe uscire dai confini cinesi, oltre a mostrare agli hacker come infrangere la barriera di sicurezza che Apple ha costruito intorno ad iPhone e iPad. Particolare attenzione per evitarne la diffusione secondo gli esperti andrà posta a tutti i cavi e gli alimentatori a cui si connettono i dispositivi Apple, per la possibilità che alcuni tra quelli non certificati possano contenere un collegamento alla minaccia. WireLurker arriva a poche settimane di distanza dall'attacco agli utenti cinesi di iCloud, volto a rubare username e password per accedere a tutti i contenuti archiviati sulla 'nuvola' della Mela, dai contatti ai messaggi, dalle foto ai documenti."
"Trombosi, un mistero per 2 italiani su 3. Conoscerla per evitarla","SENZA CUORE non c'è vita. Per questa ragione si dovrebbe averne cura. E così, l'Associazione per la lotta alla trombosi a alle malattie cardiovascolari (Alt onlus) lancia l'appuntamento annuale previsto per il 13 ottobre con lo slogan ""Trombosi, conoscerla per evitarla"". Obiettivo della Giornata (sul sito è possibile sapere quali città parteciperanno all'appuntamento) è quello di sconfiggere il paradosso attorno la trombosi: è uno dei nemici che più si dovrebbe temere – uccide o invalida pesantemente 1 persona su 4 nel mondo – ma nel nostro Paese soltanto 1 persona su 3 la conosce (in America 1 su 7 addirittura). La Giornata ricorre annualmente il 13 ottobre, in onore di Rudolf Virchow, pioniere nella patofisiologia della trombosi – a metà del 1800 propose la triade 'causale' della trombosi venosa, ancora valida: riduzione o interruzione del flusso del sangue, alterazione della parete del vaso sangugno e ipercoagulabilità. La trombosi. Più che patologia, la trombosi è un processo patologico, che rappresenta un intoppo sull’autostrada (sanguigna): un coagulo di sangue (trombo) che si forma in un'arteria o in una vena, e che può viaggiare nel circolo sanguigno fino a organi lontani causando ischemia (infarto del miocardio e ictus cerebrale tra i più comuni). La sola trombosi venosa da sola causa ogni anno più morti del cancro e degli incidenti stradali: ma potrebbe essere evitata, se la conoscessimo. L'indagine Alt onlus. Quanto ne sappiamo di trombosi? Secondo l'indagine di Alt, appena il 33% degli italiani conosce le malattie da trombosi e le loro cause. Alla domanda se il tumore al seno nella donna colpisce di più o meno della trombosi, quasi la maggioranza del campione non ha saputo rispondere e solo 10% ha dato la risposta corretta, riconoscendo la maggiore incidenza della trombosi tra la popolazione femminile rispetto al cancro. ""La trombosi è un problema rilevante, è incredibile che così poche siano le persone che la conoscono - dichiara Gary Raskob , presidente del comitato della Giornata mondiale per la trombosi -. Comprendere quali sono i fattori di rischio che aumentano la probabilità di andare incontro a un evento da trombosi e correggerli significa salvare la propria vita e quella dei propri cari"". Segni e sintomi . Sono facili da indentificare: dolore o gonfiore di una gamba, della caviglia o della coscia, associata a rossore e calore della parte colpita. Se il trombo libera emboli che dalla vena arrivano al polmone compaiono sintomi come respiro corto, dolore al dorso o al torace, ritmo del cuore più rapido del normale, sensazione di stordimento e a volte perdita di coscienza. Chi è ricoverato in ospedale e ha subito un intervento chirurgico, ha un tumore, è rimasto immobilizzato a lungo, è in gravidanza o nel periodo dopo il parto, o prende farmaci a base di ormoni, o chemioterapia è più a rischio (su 100 casi di trombosi venosa, 60 si verificano in pazienti ricoverati o appena dimessi dall’ospedale). Ma il rischio di trombosi interessa anche chi soffre di una malattia infiammatoria acuta o cronica."
"Catalogna, Artur Mas alla sbarra per il referendum sull'indipendenza","E' iniziato, presso la Corte d'appello di Barcellona, il processo contro l'ex governatore della Catalogna Artur Mas per il referendum indipendentista del 9 novembre del 2014. Mas rischia fino a dieci anni di interdizione dai pubblici uffici. L'accusa è quella di aver disobbedito al Tribunale supremo della Spagna che, quattro giorni prima del referendum, lo dichiarò illegale. Insieme a Mas sono finiti sul banco degli imputati anche l'allora vicepresidente, Joana Ortega, e la responsabile dell'istruzione, Irene Rigau. Mas ha rivendicato la responsabilità del referendum ma ha sottolineato che il Supremo, proibendolo, non aveva chiarito quale fosse il reato che si stava per commettere. Nel suo intervento, Mas ha detto che ""non c'era la volontà di delinquere né tanto meno di disobbedire"", aggiungendo ""perché il Tribunale costituzionale non fece nulla per far rispettare la sua risoluzione?"". L'ex governatore ha anche voluto chiarire che il plebiscito non venne organizzato direttamente da governo catalano ma che, quest'ultimo, si limitò a dare appoggio ai 42 volontari che effettivamente lo realizzarono Al referendum, organizzato come una consultazione autogestita dai movimenti per l'indipendenza della Catalogna, parteciparono 2,3 milioni di elettori, L'80 percento votarono a favore della secessione dalla Spagna. Molto polemico al termine del suo intervento davanti alla Corte, Artur Mas ha detto che in realtà ""Sotto processo non c'è l'indipendenza ma la democrazia. E' la prima volta che un governo democratico viene giudicato in un tribunale per aver fatto votare il popolo"". All'esterno del palazzo della Corte si sono concentrate migliaia di persone che sventolano bandiere catalane e esprimono il loro sostegno all'ex presidente sotto accusa gridando slogan come ""Indipendenza, indipendenza"" o ""Abbasso la giustizia spagnola"". Mas ha annunciato che, se verrà condannato, ricorrerà presso la Corte europea per i diritti dell'uomo. Le forze indipendentiste, che oggi hanno la maggioranza dei seggi nel Parlamento catalano, hanno promesso che entro settembre di quest'anno convocheranno un nuovo referendum sull'autodeterminazione della Catalogna che si svolgerà anche senza il consenso di Madrid. E che, nel caso di vittoria, si impegneranno a portare a termine il processo di secessione dalla Spagna."
"Alfano: ""Sarà il governo delle intese chiare"". E sul nodo giustizia: ""Il Pd non ha più alibi""","MILANO - La ""nuova maggioranza"" non è attesa solo al ""passaggio parlamentare"" che segni la discontinuità con le ""larghe intese"", di cui il premier Letta ragionerà lunedì incontrando il presidente Napolitano. Ci sarà da lavorare sui contenuti del nuovo patto di governo con il Nuovo Centrodestra, la neonata formazione degli ex ""ministeriali Pdl"" guidata da Angelino Alfano, che ribattezza il nuovo corso delle ""chiare intese"". Il vicepremier e ministro dell'Interno lo fa capire chiaramente intervenendo a Milano a un convegno sul Ncd, a cui partecipano, fra gli altri, Gaetano Quagliariello, Renato Schifani e Roberto Formigoni. ""Pensiamo che, nel 2014 si possano realizzare alcune cose importanti"", esordisce Alfano, passando quindi in rassegna ""una legge elettorale che deve restituire agli elettori il potere di scegliere i candidati e salvaguardi il bipolarismo"", lo snellimento dei tempi parlamentari con il ""superamento del bicameralismo perfetto"", il sostegno fiscale all'economia reale ""diminuendo le tasse sul lavoro e detassando il salario di produttività"". Ma c'è un ""capitolo a parte"" su cui Alfano calca appositamente i toni: la Giustizia. ""Perché"" dopo l'uscita di scena di Berlusconi e le pregiudiziali derivanti dal suo status di perenne indagato, ora condannato, in conflitto di interessi, ""pensiamo che il Pd non abbia più alibi e possa procedere insieme a noi alla riforma della Giustizia nel suo aspetto penale"". Tanta attenzione di Alfano sul tema della Giustizia, il più caro al suo vecchio leader, innesca inevitabilmente la domanda sulla stato dei rapporti tra l'ex ""delfino"" e l'antico pigmalione. ""Berlusconi dopo il voto della decadenza non l'ho sentito. Prima sì"". Come Ncd, aggiunge più tardi Alfano, ""l'ambizione che non abbiamo è fare un movimento politico di centrodestra che possa piacere alla sinistra. Non vogliamo piacere alla sinistra. Altrimenti vorrebbe dire che abbiamo sbagliato"". ""Abbiamo fatto una scommessa politica che non è eterna, ma di un anno - aggiunge il vicepremier -. Sono convinto che, nel 2015, potremmo avere un'alternativa di centro-destra vincente"". Ferranti: ""Intendersi su Giustizia"" . La replica ad Alfano da parte del Pd giunge dal presidente della Commissione Giustizia della Camera, Donatella Ferranti: ""Non so di quali alibi Alfano parli, il Pd non ha certo remore a mettere mano al sistema Giustizia. Occorre però intendersi: per noi riformare la Giustizia significa garantire qualità e tempi rapidi dei processi, non certo inseguire stravolgimenti punitivi o vendicativi nei confronti della magistratura""."
"Navi da trasporto e rischio terrorismo in Ue: ""Molte spengono i radar vicino alle zone di Al Qaeda e Isis""","LONDRA – Sono le navi fantasma del nostro tempo, ma non c’entrano spettri o pirati. Potrebbe c’entrare, piuttosto, il terrorismo. Ogni anno centinaia di navi cargo entrano in acque europee dopo avere interrotto le trasmissioni nelle vicinanze di paesi in cui operano al Qaeda e l’Isis, rivela un’inchiesta pubblicata oggi dal Times di Londra. Soltanto nei mesi di gennaio e febbraio, 40 navi da trasporto hanno fatto ingresso in Europa dalla Libia, dopo essere “scomparse dai radar” per avere smesso di fornire indicazioni sulla loro rotta. Nello stesso periodo, altre venti navi commerciali hanno attraversato le acque di Siria e Libano dopo avere effettuato tappe sospette di sei ore per poi puntare su porti del nostro continente. In tutto, nell’arco di appena due mesi, navi di altre zone hanno operato “nell’ombra” per ben 2850 volte, riporta il quotidiano londinese. Era noto che crimine organizzato e narcotraffico utilizzano navi cargo per trasportare clandestinamente droga, merci o persone. Ma adesso, secondo fonti riportate dal Times, sembrano emergere segnali che lo stesso mezzo di trasporto potrebbe essere usato da organizzazioni terroristiche con base in paesi islamici a rischio o coinvolti in conflitto. Gerry Northwood, presidente di Mast, una società di consulenze sui pericoli marittimi, commenta che le autorità britanniche hanno aumentato i controlli di antiterrorismo in questo campo. “Naturalmente, solo perché la manovra compiuta da una nave sembra sospetta, non significa che sia stato commesso un reato”, osserva il suo collega Frank Francis della National Crime Agency, un’agenzia che riunisce funzionari e agenti di sette nazioni europee. Ma ai terroristi, ammoniscono gli esperti, basta avere successo una volta sola, per poter fare entrare uomini, armi o esplosivi nei paesi che vogliono colpire. Pattugliare i mari con un maggior numero di unità della Guardia Costiera viene considerato il miglior deterrente. E’ come cercare un ago in un pagliaio: l’anno scorso più di 2 milioni e 200 mila navi sono entrate nei principali 28 porti dell’Unione Europea. A dare l’allarme che qualcosa nel loro comportamento non va ci sono però quei momenti di navigazione per così dire a luci spente: senza trasmissioni in funzione. Cosa fanno i marinai, e soprattutto dove vanno, durante quelle ore di buio è l’interrogativo a cui i servizi di anti-terrorismo e di lotta al crimine vorrebbero rispondere."
"Gesuiti, eletto il nuovo ""Papa nero"": è il venezuelano Arturo Sosa Abascal","CITTÀ DEL VATICANO - L’America Latina si conferma fonte importante per la Chiesa. Dopo Francesco , primo Papa latino americano, ecco padre Arturo Sosa Abascal, venezuelano di 68 anni quale nuovo preposito generale della Compagnia di Gesù, il cosiddetto ""Papa nero”. È il trentesimo successore di Sant'Ignazio di Loyola, succede allo spagnolo padre Adolfo Nicolas dimessosi al compimento degli 80 anni di età. Come da usanza prevista, il primo a cui è stato comunicato il nome dell’eletto è stato papa Francesco. La scelta conferma la volontà della Compagnia di Gesù di seguire in tutto la linea data alla Chiesa da Jorge Mario Bergoglio. Non era scontato che fosse eletto un latino americano. Ma così è stato. Padre Arturo Sosa Abascal non è soltanto un uomo di grande spiritualità, ma è anche un esperto di politica. Profondo conoscitore del suo Paese, ha sempre mantenuto un filo diretto in merito con il segretario di Stato Pietro Parolin che è stato alcuni anni nunzio in Venezuela. Ha perseguito la ricerca e l’insegnamento nel campo delle scienze politiche, in diversi centri e istituzioni, come la Cattedra di Teoria politica contemporanea e il Dipartimento di cambiamento sociale in Venezuela presso la Facoltà di Scienze Sociali. Sosa è stato ricercatore presso l’Istituto di Studi Politici, Facoltà di Scienze Politiche presso l’Università Centrale del Venezuela e, presso la stessa università, professore presso la Scuola di Studi Politici presso il Dipartimento di Storia delle idee politiche del Venezuela. Nel 2004 è stato invitato dal Centro di Studi Latinoamericani presso la Georgetown University negli Stati Uniti ed è stato professore del Dipartimento di pensiero politico venezuelano dell’Università Cattolica di Tachira. È stato anche professore e membro del Consiglio della Andrés Bello Università Cattolica Fondazione e Rettore dell’Università Cattolica di Tachira. Sempre sorridente sotto i suoi baffi bianchi, ha partecipato ad altre congregazioni generali nel corso delle quali è stato anche a contatto con Bergoglio. Parla spagnolo, italiano e inglese e comprende anche il francese. A conti fatti la scelta dei suoi confratelli conferma una volta di più la grande vitalità della Chiesa del Sud America. Per anni indicata come la speranza del futuro, ora è divenuta a pieno titolo una realtà, una territorio-fonte, capace di fornire alla Chiesa intera personalità di spicco e a cui guardare."
"Olanda, Van Gaal: ""Delusi, ma torneo fantastico. Che bravo Romero, l'ho portato io in Europa""","SAN PAOLO - ""La delusione è grande, ma abbiamo giocato un torneo fantastico, nessuno si aspettava di vedere l'Olanda in semifinale"". Louis Van Gaal voleva la finale così come tutti i suoi ragazzi, ma il sogno è svanito ai rigori. Questa volta gli 11 metri sono stati fatali agli orange che, invece, l'avevano spuntata con il Costarica grazie alle prodezze del portiere di riserva, Tim Krul. ""Lo avrei messo se avessi avuto un altro cambio a disposizione - ha spiegato il commissario tecnico dell'Olanda -, purtroppo non potevo fare altre sostituzioni. Contro l'Argentina non abbiamo creato tante occasioni da gol, da questo punto di vista avevamo fatto meglio nelle altre partite, ma bisogna rendere merito anche ai nostri avversari che non ci hanno permesso di fare il nostro gioco. Con in campo gente del calibro di Robben, Van Persie e Sneijder da una parte e di Messi, Lavezzi e Higuain dall'altra ci si aspettava più occasioni da gol, ma se non ci sono state è perchè tatticamente la partita è stata di alto livello"". Brasile 2014, Olanda-Argentina: la sequenza dei rigori Van Gaal elogia Romero, il portiere argentino che ha fatto la differenza ai rigori portando l'Argentina in finale. ""Lo abbiamo portato in Europa perché ha un gran talento"", spiega il ct olandese, ex allenatore dell'Az Alkmaar, la società che portò il portiere di proprietà della Sampdoria in Olanda. L'amarezza del futuro tecnico del Manchester United è talmente alta che considera ""perdere ai rigori in semifinale come perdere 7-1 come è successo al Brasile. Adesso avremo un giorno in meno dei verdeoro per la finale del terzo posto e questo non è giusto - ha concluso Van Gaal -, anche se da 15 anni dico che è una partita che non serve a nulla perché c'è solo una Coppa che vale ed è che quella che va alla squadra campione""."
"Haim Baharier: ""Fatti piccolo e il mondo migliorerà. Questo mi insegnò un clochard""","Avevo incontrato Haim Baharier qualche anno fa durante un confronto con il teologo Piero Coda. Mi sembrò, cosa rara, che si potesse dialogare di religione con sapienza, garbo, acutezza. Scoprii in Haim Baharier il grande biblista. Seppi in seguito che era anche un matematico e uno psicoanalista. L'ho rivisto e riascoltato qualche mese fa, nel Duomo di Amelia, mentre discorreva con Erri De Luca. E ancora una volta - davanti a un affollatissimo pubblico - ho avvertito il fascino e il pathos che certe figure ci trasmettono. Quel senso di gratitudine che nasce quando diciamo tra noi: questo avrei potuto pensarlo io. Ma lui ha saputo dirlo meglio. Haim è un uomo ironico e dolce. Mi incuriosisce la sua storia di cui so poco o nulla. Ha origini polacche. È nato a Parigi. Vive da più di trent'anni a Milano. È qui che vado a trovarlo. Mi attende con pazienza. C'è una parola che mi frulla nella testa e che ho ritrovato spesso nei suoi discorsi: ""claudicanza"". Cos'è la claudicanza? ""Di solito è lo zoppicare. Da bambino avevo scarpe che mi stringevano provocando una forma di claudicanza"", mi dice Haim. Possiamo dunque immaginare la claudicanza come un difetto del nostro corpo? Una condizione di cui vergognarsi? ""Non è in questo senso che va intesa. Essa ci mette di fronte alla nostra fragilità. Ci ridimensiona. Ma al tempo stesso ci indica un percorso. Lo si legge nella Torah e in particolare nella Genesi , dove è chiaro che la claudicanza non rinvia all'imperfezione ma alla perfettibilità"". Solo se hai difetti puoi sperare di correggerli? ""È certamente un aspetto ma c'è nella claudicanza un'idea più profonda che rinvia al nostro essere incompiuti. Essa rivela la coscienza della nostra finitezza. Del nostro limite. Si trattò di qualcosa che appresi da bambino, dapprima confusamente e poi in maniera sempre più chiara. Fu Monsieur Chouchani a darmi il coraggio di guardare dentro di me"". Lei ne ha raccontato la storia con grande riconoscenza. Chi era quest'uomo che, a gli inizi degli anni Cinquanta, attraversò la sua vita? ""Non era un rabbino. Ci tengo a dirlo. Era un clochard. Arrivò un giorno a Parigi e il babbo lo ebbe ospite in casa. Abitavamo al Marais. Quando il Marais non era alla moda. Avevo sei o sette anni. Chouchani si installò nella mia stanza. Scoprii, solo in seguito, che quell'uomo era una leggenda"". Leggenda in che senso? ""È stato uno dei grandi enigmi della seconda metà del Novecento. Impressionava la vastità delle sue conoscenze. Emmanuel Lévinas fu suo allievo. Disse che solo Dio sa ciò che Chouchani sapeva. Un grande fisico francese, che insegnava al Polytechnique, sostenne di aver studiato con lui"". Perché dice che era un clochard? ""Vestiva come un clochard. Indossava senza mai sfilarselo un logoro cappotto nero. Non aveva nulla con sé. Nulla. Tranne una misteriosa valigia. Che quando sparì ci lasciò in casa"". Sparì e non ne sapeste più niente? ""Sparì, quest'uomo, ruvido a tratti brusco, che mi insegnò il principio della claudicanza: devi saper arretrare e farti piccolo. Solo così, lasciando spazio agli altri, il mondo migliorerà. Si dice che la sua tomba sia a Montevideo. Ma non lo credo. Non so dove sia sepolto"". Ha accennato alla sua infanzia. Da dove proviene? ""Sono nato a Parigi. I miei genitori erano ebrei polacchi. Mio padre finì ad Auschwitz. Fu uno dei pochissimi a tornare vivo da quell'inferno. Quando vi entrò non c'erano ancora i forni crematori e la camere a gas. Morivano di fame e di stenti"". Come visse il suo ritorno? ""Che devo dirle? Restò muto per anni. All'inizio quel silenzio mi parve colpevole. In me, che ero il figlio, crebbe il dubbio atroce, che mio padre si fosse salvato grazie a una qualche forma di collaborazione. Sospettai che fosse stato un ""kapò"". In seguito, incontrando dei compagni che avevano condiviso quell'esperienza, seppi che non era così. Che doveva la sua sopravvivenza alla fortuna, alla tenacia, alla disperazione"". Cosa faceva nella vita? ""Insieme a mia madre creò una piccola azienda tessile che sviluppò fino a diventare molto importante. Contribuii anch'io alla crescita. Poi, un giorno, mentre stavo per rientrare con un volo da New York, mi telefonò mia moglie. Avvertì che papà stava morendo e che aveva chiesto di me. Lo raggiunsi ad Anversa dove viveva"". Fece in tempo a incontrarlo? ""Sì, resistette fino al mio arrivo. Era in cura in ospedale. Morì un giovedì sera. Decise di farlo, togliendosi tutti i tubi. Quella mattina feci in tempo a vederlo. Provato. Ma anche sollevato. La sua voce mi giunse stanca: ""Il mio primogenito è arrivato. Devo dirti una cosa importante"""". Cos'era importante? ""Per quanto puoi, disse, impegna la tua vita nel cercare di camminare sul percorso della memoria autentica. Non quella celebrativa, ma l'autentica memoria di Israele. Che non riguarda la persecuzione, ma l'uscita dall'Egitto e la liberazione dalla schiavitù"". Immagino che fosse abbastanza adulto da restare turbato da quell'invito. ""Turbato no, anzi. Era come se il mio lavoro improvvisamente si trovasse a un bivio. E tornasse in tutta la sua potenza il rapporto con la tradizione"". Che lei aveva vissuto, suppongo, fin da bambino. ""Vede, la nostra fabbrica tessile era nata per la caparbietà di mio padre che era diventato apprendista quando, giovanissimo, restò orfano. Ma anche per l'abilità di mia madre che aveva imparato a creare delle collezioni. Ma il fatto che avessero avuto successo non li distrasse dai loro compiti. Mio padre si era sempre alzato alle sei del mattino. Prima di recarsi a lavoro andava per due ore nella casa di studio che fungeva anche da Tempio. E vi tornava la sera. In mezzo, per dieci ore, lavorava in fabbrica. La mamma gli portava il pane e le aringhe"". Era la loro vita. Ma la sua? ""La mia fu quella di un pessimo scolaro. Ricordo pagelle terribili e la difficoltà di sostenere lo sguardo di mio padre ogni qualvolta ero convocato. Un giorno presi coraggio e gli dissi: ci vuole sempre un ultimo della classe, questo lo sai. Mi guardò e nell'ironia involontaria del momento rispose: è vero, ma non sta scritto da nessuna parte che debba esserlo proprio tu"". Che cos'era che non funzionava? ""Non lo so. Certo contribuì in quella Parigi dei primi anni Cinquanta l'aberrante situazione di reduci. Gli ebrei arrivavano dalla Polonia, dalla Lituania, dalla Germania, dalla Russia. Io e mio fratello eravamo nati a Parigi. Ma il trauma era di vivere tra due culture diverse. E la nostra lingua madre era una lingua straniera. Col tempo tutto questo si trasformò in un vantaggio. Ma in quegli anni fu terribile"". Come reagì? ""Dapprima con frustrazione. Sentivo di essere l'opposto del mito dell'ebreo intelligente. Non capivo niente. Poi, l'incontro con Monsieur Chouchani si rivelò fondamentale per la mia trasformazione. In fondo l'ambiente ebbe la sua influenza. Conoscevo il polacco, il francese. A quattro anni avevo imparato l'yiddish e poi il tedesco. In seguito appresi l'inglese, il russo, il portoghese e lo spagnolo. Nella scuola rionale che frequentavo erano tutti sorpresi della mia versatilità nelle lingue. E poi, quando finalmente finii gli studi, mio padre mi chiese di occuparmi dell'azienda"". Accettò di buon grado? ""Accettai e per molti anni la diressi. Ero sempre in giro per il mondo. Lavoravo e la sera mi ritiravo in albergo ad approfondire i testi biblici. Fu dopo il primo infarto che capii che non potevo continuare a fare quella vita. Dovevo arretrare per far posto a qualcos'altro"". Suo padre come reagì? ""Mio padre era già morto"". Il vostro rapporto mi fa pensare a tratti alla ""Lettera al padre"" che scrisse Kafka. Si riconosce? ""Considero quel documento un capolavoro, più del Processo. La scrisse nel dolore e nella difficoltà di un legame mai realmente chiarito. Negli ultimi anni della sua vita Kafka decise di imparare l'ebraico e andava spesso al Tempio. Una volta tirando fuori le pergamene le chiamò le ""vecchie bambole senza testa"""". Cosa intendeva dire? ""Che la testa - ovvero l'interpretazione - dobbiamo dargliela noi, se non vogliamo essere delle marionette"". Un grande interprete del Talmud è stato Emmanuel Lévinas che fu in un certo senso allievo di Chouchani. Lo ha conosciuto? ""Sono stato a mia volta allievo. Andavo alle sue lezioni e alla fine entrai nella ristretta cerchia di coloro che lo vedevano più spesso. Insegnava in una scuola di lingue orientali e in qualità di direttore gli avevano assegnato l'appartamento all'ultimo piano. Qui spesso teneva i suoi confronti ermeneutici. Per lui era chiaro che il rapporto con il mondo dovesse passare attraverso il rapporto con l'Altro. E l'""altro"" non era un'entità metafisica, un'alterità, ma l'uomo stesso. Non a caso riversò il suo interesse sul visageil volto, attraverso cui si mostra la riconoscibilità"". La riconoscibilità è sempre qualcosa di incerto, mai di definitivo. ""È vero. A volte si porta dentro il dramma interiore di qualcosa di irrisolto"". Lo affronterebbe da psicoanalista? ""Perché no? Sono stato allievo di Paul Diel, il fondatore della psicologia della motivazione. Diel era un austriaco che dopo l'Anschluss riparò in Francia. Ma le volevo a proposito di dramma interiore dire qualcosa di personale che riguardò mia madre. Era già vedova. Viveva in un grande appartamento di Anversa. Andai a trovarla. Prima però sbrigai le funzioni al Tempio. Poi ci fu una cena con dei vecchi amici. Quando rientrai era tardi. Non volevo trovarla in piedi. E invece era lì che mi aspettava"". Cosa accadde? ""La vidi seduta. Ero un po' alticcio. Cominciai a intonare dei canti chassidici. Restò in silenzio. La presi in braccio e poi la costrinsi a ballare. Da tantissimo tempo non ballava. Provò a resistere ma poi si lasciò andare. Alla fine, quando tornò a sedersi, disse che da anni portava dentro di sé un segreto. O meglio un incubo"". E lo rivelò? ""Mi parlò del fratello morto di dissenteria nel ghetto di Lodz. Le dissi che conoscevo quella storia. Quello che non sai è che lui rubò la tessera alimentare di papà e io per non far morire papà lo denunciai. E mio padre disse: come hai potuto fare questo? Ecco. Mia madre si portò dentro per anni questo senso di colpa. Mi sentii turbato"". Le stava dicendo quanto può essere duro e ingiusto lottare per la propria sopravvivenza. ""È questo il punto su cui la claudicanza può aiutarci a vedere più chiaro. Non si può lottare senza giustizia"". E chi l'assume? Da dove viene? ""La giustizia è soltanto umana. Il compito è indicato nel testo biblico: ""giustizia, solo giustizia, perseguirai"". È un'ingiunzione ripetuta. Una chiamata di responsabilità forte per l'uomo"". E Dio? ""Dio arretra, per far posto all'altro. Del resto nella tradizione ebraica lo shabbath è il settimo giorno, quando appunto Dio si ritira"". È una forma implicita di ateismo? ""Il mondo nel quale la vita si svolge è ateo. Ed è questa ""assenza"" di Dio che fonda la libertà. Quando chiesero a Elia Di Vilna - un rabbino lituano del Settecento - dov'era Dio, rispose: di Dio non si può dire nulla neppure che esiste"". In alcune circostanze drammatiche si è parlato del ""silenzio di Dio"". Come lo giustifica? ""Non lo giustifico. Il mio amico Eli Wiesel ha detto che Auschwitz è il luogo del silenzio di Dio. Non sono d'accordo. È il luogo del silenzio colpevole degli uomini, che così facendo hanno soffocato la voce flebile di Dio"". Mi resta una curiosità. Quella valigia di Monsieur Chouchani l'apriste? ""L'aprimmo"". E cosa c'era al suo interno? ""Non c'era quasi nulla. Non gli effetti personali. Ma pochi fogli tenuti insieme da un elastico e alcuni cucchiaini di latta avvolti in una carta. Dischiusi i fogli e vidi che a margine c'erano segnate delle quotazioni di Borsa"". Bizzarro. ""Faticavo a capire. Non era un uomo ricco. Non accumulava. Ma era come se la ricchezza per lui non andasse disgiunta dalla giustizia distributiva. Questo mi venne di pensare. Quella valigia umile e semivuota ne era il simbolo. Un esempio di claudicanza. Il suo vuoto lasciava spazio ai miei pensieri. Alla mia libertà. Alla mia vita che non sarebbe stata più la stessa""."
"Samsung, i prossimi auricolari wireless potrebbero chiamarsi Buds","GLI AURICOLARI top di gamma di Samsung potrebbero chiamarsi Samsung Buds. Un nome che ricorda un po' i FreeBuds di Huawei ma che promette in realtà di differenziarsi profondamente in termini estetici. Dovrebbero essere gli auricolari wireless inseriti nel pacchetto con gli smartphone del gruppo coreano. Cioè con i Galaxy S10 in arrivo nei prossimi mesi (si prevedono tre o quattro modelli ). L'indiscrezione sul nome si deve ai documenti presentati da Samsung all'Eiupo, l'ufficio dell'Unione Europea per la proprietà intellettuale, proprio per blindare la denominazione e le specificità del prodotto in arrivo prossimamente. L'obiettivo potrebbe essere eliminare dalla confezione dei top di gamma quelli marchiati Akg, inseriti fin dall'S8 e dall'S8 Plus, e sostituirli appunto con un prodotto brandizzato in proprio, sebbene Akg sia un brand Harman a sua volta controllato dalla medesima multinazionale coreana. Tutto, insomma, rimane in famiglia. Non è chiaro se i Samsung Buds sostituiranno anche la famiglia Gear IconX o rimarranno un'esclusiva degli smartphone di punta, lasciando ai secondi il segmento di mercato dello sport e del fitness. Ancora, potrebbe trattarsi di un mero ""rebranding"", cioè di un cambiamento di nome degli stessi IconX, magari aggiornati dopo un anno dall'ultima versione rilasciata. D'altronde all'ultima Ifa di Berlino non si sono visti nuovi auricolari wireless. Tutto lascia immaginare che le novità in questo campo si vedranno al Ces di Las Vegas a gennaio. Fra le specifiche che non potranno mancare il Bluetooth 5,0, l'assistente Bixby 2.0 e il tracking delle attività fisiche."
"Papa Francesco, le lettere con i bambini. Tagle: ""Una lezione per chi non sa ascoltarli""","CITTÀ DEL VATICANO - È uscito L’amore prima del mondo. Papa Francesco scrive ai bambini di Jorge Mario Bergoglio (Rizzoli). Antonio Spadaro, direttore de La Civiltà Cattolica, ha trascritto le risposte del Papa alle domande inviategli dai bambini di tutto il mondo. ""Perché ti piace il calcio?"". ""Perché è un gioco di squadra; se un giocatore vuole giocare da solo perde; così dovrebbe essere anche nella Chiesa"". ""Mio nonno non è cattolico, andrà lo stesso in paradiso quando morirà?"". ""La volontà di Dio è che tutti si salvino"". ""Perché non ci sono più i miracoli?"". ""I miracoli ci sono! Il miracolo della gente che soffre e non perde la fede, per esempio"". Ne parliamo con il cardinale Luis Antonio Tagle, arcivescovo di Manila. Eminenza, per la prima volta Francesco risponde in un libro a domande di bambini. Come è nata l’idea del libro? Perché un libro coi bambini? ""Il libro è stata un’idea della Loyola Press, una casa editrice di gesuiti di Chicago, negli Stati Uniti. I responsabili del progetto proposero a padre Antonio Spadaro, direttore de La Civiltà Cattolica, di chiedere a papa Francesco se era disponibile a fare un libro in forma di risposte a domande di bambini. Questo è il primo libro scritto da un Papa per i bambini. Ma ciò che è unico è il format del dialogo. Il pontefice ascolta prima i bambini e da quella posizione di ascolto offre magnifiche risposte"". Chi sono i bambini che hanno inviato le domande? C’è stata una selezione? ""La Loyola Press ha chiesto ai gesuiti e ai loro collaboratori di 29 Paesi in vari continenti di partecipare al progetto del libro. Sono stati incaricati di cercare bambini nelle loro scuole che fossero intenzionati a mandare domande al Santo Padre. I bambini avrebbero dovuto anche affiancare alle domande dei disegni. La Loyola Press ha anche fornito della carta da disegno, dei pastelli, delle matite. per i posti in cui queste cose sono difficili da trovare. Dei bambini profughi di una scuola in Siria hanno partecipato attraverso un gesuita che lavora lì. Otto settimane dopo aver mandato queste richieste, la Loyola Press ha ricevuto 259 lettere da 26 Paesi. La selezione delle lettere sottoposta al Papa è stata fatta da un prete, un ex insegnante di scuola, un catechista, alcuni genitori, nonni e bambini. Di questa selezione padre Spadaro ne ha fatte vedere cinquanta al Papa perché a sua volta scegliesse a quali rispondere. Il 5 agosto 2015 Francesco ha risposto a trenta domande in un’intervista concessa allo stesso Spadaro"". Quale risposta e domanda l’ha colpita di più? ""Tutte le domande mi hanno fatto ridere, piangere e fare silenzio. Sono state poste con un’innocenza che disarma coloro che pensano di essere informati e intelligenti. La gamma di temi e gli argomenti affrontati è stata incredibilmente ampia e profonda. Esiste un tipo di saggezza posseduta soltanto dai bambini. Alcune domande hanno rivelato la curiosità dei bambini intorno al pontefice in quanto essere umano, prete, guida della Chiesa e Papa. Altre su come i bambini cercano di dare un senso al male, alle relazioni che si rompono, alla malattia, alla morte e poi alla vita. Ancora altre esprimono il sogno dei bambini per un mondo più giusto e pacifico. Io sono stato toccato particolarmente dalla domanda su che cosa Dio stesse facendo prima di creare il mondo. Il Papa semplicemente ha detto che Dio è amore e che Dio prima di creare il tempo e le cose amava. Il bambino profugo ha chiesto se il mondo di nuovo sarebbe stato come era in passato. Francesco ha mantenuto viva la speranza del bambino dicendo che il mondo sarebbe stato di gran lunga migliore di quanto non fosse in passato. Tutte le domande hanno mostrato una ricerca semplice di Dio e il Papa ha risposto nella verità e nella semplicità"". Come vede il rapporto del Papa coi bambini? ""Le risposte mostrano che egli prende sul serio i bambini. Sta correggendo una cultura che ignora i bambini. Siccome ha ascoltato intensamente, è stato anche capace di dare una testimonianza credibile della verità cristiana che i bambini e gli adulti potrebbero comprendere. Dopo aver letto le domande dei bambini e le riposte del Papa, un’immagine mi è venuta in mente: quella del dodicenne Gesù che rimase a Gerusalemme durante la festa di Pasqua. Maria e Giuseppe lo trovarono nel tempio, a discutere con i dottori, ad ascoltarli e a fare domande. I dottori si meravigliarono della sua intelligenza e delle risposte che dava. I bambini che hanno scritto sono l’immagine di Gesù. Il Papa è stato come un insegnante che si è meravigliato della presenza della saggezza di Gesù in questi bambini"". Qual è il significato pastorale di questo libro? ""Il libro invita gli adulti e tutto il mondo ad ascoltare i cuori e le voci dei bambini, che sono le persone più vulnerabili. Se non possiamo ascoltare i bambini, non possiamo ascoltare i poveri, gli emarginati, gli indifesi. Questo libro cambia anche le false forme di 'saggezza' o di 'autosufficienza' che causano molti conflitti e sofferenza nel nostro mondo. Se ascoltiamo i bambini, ci pentiremo della nostra azione irresponsabile nel mondo e nella storia. Se ascoltiamo i bambini riscopriremo ciò che conta veramente nella vita. Credo che questo libro avrà un grande impatto pastorale e missionario""."
Scoperti spermatozoi che hanno 50 milioni di anni,"GLI SPERMATOZOI dell'uomo sopravvivono cinque giorni. Ma quelli di una specie antichissima di vermi che si è oramai estinta, sono sopravvissuti molto di più: sono stati scoperti, intatti perché custoditi dentro un 'bozzolo', dopo 50 milioni di anni. Sono gli spermatozoi più antichi mai analizzati e sono stati prodotti da un verme sconosciuto, probabilmente l'animale più antico capace di produrre spermatozoi. Per tutto questo tempo sono stati protetti dentro piccole 'sfere'. La scoperta, fatta da Benjamin Bomfleur , del museo svedese di Storia naturale , e pubblicata su Nature , rappresenta la più antica traccia di sperma animale ma ritrovata. L'analisi dei bozzoli fossili potrebbe ora trasformarsi in una nuova e preziosa fonte di informazione a disposizione dei biologi evoluzionisti. Il merito della scoperta è di una spedizione argentina sull'isola Seymour, nella penisola Antartica. I ricercatori hanno analizzato al microscopio elettronico delle piccole sfere raccolte nella zona: erano fossili di bozzoli, al cui interno c'erano resti di sperma ancora perfettamente conservato. I bozzoli sono simili a quelli prodotti dai vermi moderni (lombrichi e anche sanguisughe) e al loro interno vengono depositate sperma e uova. Queste 'sacche' tendono poi a indurirsi e diventare una custodia protettiva per gli embrioni in sviluppo. Le caratteristiche fisiche di questo sperma ""ante-litteram"" ricordano molto quello di alcuni vermi moderni, parassiti di granchi e aragoste. Nonostante non siano presenti tracce di DNA all'interno degli spermatozoi, la scoperta fornisce preziose informazioni anche semplicemente attraverso l'analisi delle caratteristiche fisiche delle cellule e ricostruire così l'evoluzione di questa famiglia di animali."
"""Vicino a una nera non ci sto"": il gesto razzista contro una ragazza sul treno Milano-Trieste","Frecciarossa Milano - Trieste. Una signora siede al suo posto in attesa della partenza. Accanto a lei arriva una giovane dai capelli nero corvino e un sorriso dolce. ""Hai il biglietto?"", le chiede la signora. ""Sì"", risponde la giovane mostrandolo. ""Se è così, io accanto a una negra non ci sto"". E cambia posto. A denunciare il gesto razzista, accaduto ieri pomeriggio, è stata la mamma della giovane, Paola Crestani, che è anche presidente del Centro Italiano Aiuti all'Infanzia, ente del terzo Settore autorizzato per le adozioni internazionali, con un lungo post su Facebook. Parole che in poche ore hanno ottenuto migliaia di like e condivisioni. ""La dolcissima ragazza nella foto è mia figlia - ha scritto Crestani - Ieri l'ho accompagnata in stazione centrale a Milano e ha preso il Frecciarossa in direzione Trieste. Poco dopo mi manda un messaggio per raccontarmi quanto accaduto"". ""L'ho subito chiamata - ha continuato la presidente del Ciai - e mi ha detto che un ragazzo che aveva assistito alla scena ha preso le sue difese dicendo alla signora di vergognarsi. Dubito che lei lo abbia fatto ma se ne è andata, come dovrebbero fare tutti i razzisti: Andarsene!"". Solo quattro giorni fa, il 18 ottobre, un altro episodio di razzismo aveva coinvolto Mamadou, un 25enne di colore che da 15 anni vive a Bolzano. Su un autobus diretto da Trento una donna italiana di circa 40 anni gli ha impedito di sedersi accanto a lei. ""Qui no, vai via, vai in fondo, sei di un altro colore e di un'altra religione"". Lui che, che aveva un regolare biglietto, è scoppiato in lacrime. Ma Crestani, come scritto su Facebook ha un messaggio per i razzisti: ""Ne siano consapevoli o no, il mondo di oggi e del futuro è questo: un insieme di persone di tutti i colori, di diverse lingue, di culture differenti. Non solo nelle strade, negli autobus, nei treni o negli aerei ma anche nel business, nella finanza, nella moda, nelle università, nello sport. Quindi, razzisti, che vi piaccia o no, avete già perso!"""
"Spazio, la Russia vuole portare di nuovo l'uomo sulla Luna","L'AGENZIA spaziale russa Roscosmos ha intenzione di pianificare una missione con equipaggio umano per raggiungere la Luna entro il 2030. Ed essere il secondo paese, dopo gli Stati Uniti, a farlo. Secondo quanto riporta l'agenzia Tass, ad annunciarlo è stato il numero uno di Roscosmos, Igor Komarov. ""Entro il 2028-29 intendiamo organizzare una ricognizione senza equipaggio per poi realizzare un allunaggio con un equipaggio umano nel 2029-2030"", ha riferito Komarov. La prima missione per l'esplorazione della Luna è stata la sonda Luna 1 lanciata dall'allora Unione Sovietica nel 1959. Gli Stati Uniti risposero con i Programmi Pioneer e Ranger e, successivamente, grazie al Programma Apollo della Nasa , riuscirono con l'Apollo 11 a compiere il 20 luglio 1969 il primo allunaggio umano sulla superficie del satellite . L'ultima missione che ha portato degli esseri umani a mettere piede sulla Luna in ordine di tempo è stata la Apollo 17 l'undicesima dall'inizio del programma spaziale nel 1972. L'anniversario: 45 anni fa il primo uomo sulla Luna L'interesse per il satellite terrestre calò fino agli anni '90 quando venne ripresa dai giapponesi con la missione Hiten (1990) e con la sonda americana Clementine (1994) che scoprì indizi della possibile presenza di acqua in prossimità dei poli. Piu' recentemente la Cina ha lanciato la sua prima missione per l'esplorazione lunare Chang'e 1 il 24 ottobre 2007, seguita nel dicembre scorso dalla Chang'e 3 che ha portato una sonda sulla superficie lunare . Il 22 ottobre 2008 dalla missione indiana Chandrayaan-1. Gli Stati Uniti hanno poi lanciato nel giugno 2009 due sonde: il Lunar Reconnaissance Orbiter ed il Lunar Crater Observation and Sensing Satellite (Lcross). Nel settembre del 2011, infine, la Nasa ha lanciato il Gravity Recovery and Interior Laboratory, (Grail)."
Allarme ghiacci in Groelandia: scioglimento senza precedenti,"LA CALOTTA glaciale della Groenlandia si sta sciogliendo a livelli senza precedenti. E' quanto rileva uno studio pubblicato sulla rivista scientifica Nature . In particolare, i ricercatori hanno osservato un aumento del 50% dello scioglimento dei ghiacci rispetto all'inizio dell'era industriale e del 30% rispetto al ventesimo secolo. ""Il ghiaccio della Groenlandia si sta sciogliendo più rapidamente negli ultimi decenni rispetto al passato almeno negli ultimi 350 anni, e probabilmente più di ogni altra volta negli ultimi 7mila-8mila anni"", ha detto Luke Trusel della Rowan University, autore principale dello studio. ""Oggi la Groenlandia è più sensibile ai cambiamenti di temperatura rispetto a pochi decenni fa"", ha aggiunto Trusel sottolineando che ""il riscaldamento è più importante che mai"". I ricercatori hanno creato uno studio completo ricostruendo oltre trecento anni di modelli di fusione. A giugno, un altro studio pubblicato da Nature ha rilevato che l'Antartide ha perso circa tre trilioni di tonnellate di ghiaccio dal 1992 e che il tasso di fusione si è triplicato negli ultimi cinque anni."
"Migranti: Macedonia, Slovenia, Croazia e Serbia chiudono rotta balcanica. Orban: stato di crisi in Ungheria","Slovenia, Croazia e Serbia hanno cominciato oggi ad applicare le restrizioni alla frontiera per restaurare la normativa Schengen, il che suppone la chiusura effettiva della rotta dei Balcani per i rifugiati. Anche la Macedonia ha chiuso i suoi confini per i migranti, e dalla mezzanotte non si accettano più profughi nel centro di accoglienza di Gevgelija. Le autorità a Skopje hanno spiegato che ciò fa seguito alle decisioni di Slovenia Croazia e Serbia. Nessun migrante è entrato in Macedonia dalla Grecia nelle ultime ore, e in pratica la rotta dei Balcani è stata chiusa. Una stretta arriva anche dall' Ungheria che ha deciso di rafforzare i controlli alle sue frontiere con 1.500 soldati in più al confine. Il governo ha proclamato lo stato di crisi in tutto il Paese, in seguito alla chiusura della rotta balcanica. Lo ha annunciato il ministro dell'Interno Sandor Pinter che ha anche annunciato di essere al lavoro per erigere il nuovo muro con la Romania e che se sarà necessario sarà pronto entro 10 giorni. Questo per bloccare un eventuale flusso di migranti e profughi che dovessero cambiare direzione e scegliere la Romania nel viaggio verso l'Europa occidentale. Pinter ha detto che nei paesi balcanici ci sono almeno 10.000 migranti, entrati illegalmente, cioè senza visto, sottolineando che non si sa in quale direzione intenderanno proseguire. ""Dobbiamo prepararci a poter difendere i nostri confini, se necessario"", ha aggiunto. ""Il flusso irregolare di migranti lungo la rotta dei Balcani occidentali è finito. Non è una questione di azioni unilaterali, ma una decisione comune a 28"", ha detto il presidente del consiglio europeo Donald Tusk su Twitter. ""Ringrazio i Paesi dei Balcani occidentali per l'attuazione di parte della strategia globale europea per gestire la crisi dei migranti"", ha aggiunto. ""Abbiamo sempre tenuto in mente la possibilità di una frammentazione della rotta dei migranti e per questo abbiamo esteso le nostre videoconferenze dei Balcani occidentali a più Paesi, compresi Albania e Bulgaria"", ha spiegato la portavoce della Commissione europea Natasha Bertaud a chi chiede di possibili attivazioni di nuove rotte, ora che quella dei Balcani occidentali è stata chiusa. LEGGI Migranti, vertice Ue-Turchia: Ankara vuole altri 3 mld ""A partire dalla mezzanotte non esiste più come finora la migrazione attraverso la rotta dei Balcani"", ha indicato nella notte il ministero sloveno dell'Interno. In questo modo, questi Paesi non permetterano il passaggio di grandi contingenti di rifugiati in treno o autobus, come successo negli ultimi mesi, e ogni persona sarà sottoposta a un controllo individuale. Potranno entrare in Slovenia ""solo gli stranieri che rispettino i requisiti per entrare nel Paese"", cioè quelli con i passaporti e i visti validi per la zona Schengen. Inoltre potranno entrare nel Paese quelli che abbiano l'intenzione di chiedere asilo e a quelli che, in base a un'indagine personale, venga concesso i passaggio per ragioni umanitarie. LEGGI Lesbo: lavanderia solidale Intanto la Turchia ha ricevuto oggi circa 300 migranti, che avevano raggiunto la Grecia passando attraverso il territorio turco, come parte dell'accordo in materia di migrazione tra Ankara e Bruxelles .Lunedi' Turchia e Unione europea hanno raggiunto un accordo per porre fine alla cosiddetta rotta dei Balcani, usata dai migranti per viaggiare attraverso la Grecia e la Macedonia verso altri Stati dell'Ue. In base all'accordo, la Turchia si impegna a riprendere tutti i migranti irregolari che arrivano nell'Unione europea attraverso il suo confine e al loro posto a inviare i profughi siriani."
Sesta puntata. La paura della violenza,"Non c'è problema, la paura della violenza. VIOLENZA . Tratto costitutivo della natura umana. Si è soliti distinguere una violenza fisica, portata sul corpo dell’altro con intenzione distruttiva, da una violenza morale, che va dal controllo al condizionamento, dall’influenza all’imposizione di credenze o valori. In sintesi: Utilizzo 1: Ahi! Mi hai fatto male cretino! Utilizzo 2: Spegni la tv che dobbiamo andare a messa! Ma! Niente ma! (function(d, s, id) {var js,ijs=d.getElementsByTagName(s)[0];if(d.getElementById(id))return;js=d.createElement(s);js.id=id;js.src=""//embed.scribblelive.com/widgets/embed.js"";ijs.parentNode.insertBefore(js, ijs);}(document, 'script', 'scrbbl-js'));"
"Il boom delle prescrizioni: ""cancellati"" 132mila processi","ROMA - Deceduti per prescrizione. Ben 132.296 processi nel 2014 negli uffici giudiziari italiani. Con un record nel record, visto che, rispetto al totale, 81.879 cadono prima ancora di arrivare al dibattimento. Come si dice tecnicamente, non superano la fase delle indagini preliminari. A leggerle in percentuale le cifre fanno colpo: nell'ultimo decennio sono finiti al macero il 9,2% dei processi. Ecco gli ultimi dati sulla prescrizione, in possesso di Repubblica , elaborati negli uffici del ministero della Giustizia. Il dossier si apre con il classico prospetto sull'andamento degli ultimi dieci anni, dal 2005, quando a dicembre, dal governo Berlusconi, fu approvata la legge ex Cirielli sulla prescrizione breve, alla fine del 2014. Il dato complessivo, ""il totale dell'ultimo decennio"", parla di 1.468.220 prescrizioni. Si parte con le 189.588 del 2005, per calare progressivamente alle 113.671 del 2012. Ma dal 2013 il trend cresce, 123.249 nel 2013, e siamo alle 132.296 di due anni fa. Dati disaggregati città per città su cui è inevitabile riflettere politicamente, visto che al Senato è in attesa da molti mesi una legge che cambia il sistema della prescrizione, legge già approvata alla Camera con un forte attrito all'interno della maggioranza tra Pd e Ncd, all'origine della frenata successiva che ha fatto arenare il ddl a palazzo Madama. Ma proprio i nuovi dati di via Arenula costringeranno il governo a fare una riflessione perché dimostrano, come vedremo, che due terzi dei processi soccombono subito, senza arrivare neppure al dibattimento, per cui si impone un interrogativo: ha senso allungare la prescrizione di tre anni, due in fase di Appello e uno in Cassazione, se tanto i processi si prescrivono prima? Ma guardiamo i dati. A partire da che cos'è la prescrizione, bestia nera dello scontro politico, visto che la destra vuole tenerla breve e la sinistra vorrebbe allungarla. Tecnicamente, la prescrizione è il tempo, stabilito per legge, concesso allo Stato per perseguire un reato ed esercitare l'azione penale. Se quel tempo si esaurisce non è più possibile indagare. I dati complessivi del 2014 confermano un trend simile a quello degli anni precedenti: il dato shock degli oltre 80mila fascicoli che si chiudono nella fase delle indagini preliminari, poi i 23.740 che non riescono a superare il giudizio di primo grado. Altri 24.304 ""morti"" durante il processo di appello. In Cassazione, dove la gestione delle prescrizioni è praticamente matematica, si chiudono solo 930 casi. Ma è il lungo elenco delle prescrizioni maturate tribunale per tribunale che svela quella che l'ex vice ministro della Giustizia Enrico Costa, fresco di nomina al dicastero degli Affari regionali e con delega alla Famiglia , definisce ""una giustizia a macchia di leopardo"". L'incidenza tra processi definiti e processi prescritti mette al primo posto Torino, con il 34,3 per cento. All'ultimo Bolzano con lo 0,4 per cento. Tra i poli opposti ecco Milano attestata l'11,1%, Bari con il 9,2%, Napoli ferma all'8,8%, Palermo al 6,3%, Catania al 5%, Firenze e Roma affiancate con 4%, Caltanissetta è al 3%, Gela al 2,1%, Napoli Nord all'1,7%, Aosta all'1,4%, l'Aquila all'1,3 per cento. Solo cinque città sono sotto lo ""zero virgola"". Oggi Costa, all'inaugurazione dell'anno giudiziario delle Unione delle Camere penali che si tiene a Verona, invierà una lettera proprio per denunciare l'alto tasso di prescrizioni. Un pallino il suo, che non contrasta con il suo passato forzista, perché la sua tesi è che la prescrizione non dipende dal fatto che sia lunga o corta, ma dall'organizzazione degli uffici. Dice Costa: ""A livello nazionale la percentuale delle prescrizioni è pari all'8,6% rispetto al totale dei procedimenti definiti. Ma analizzando i dati tribunale per tribunale emergono performance, in positivo e in negativo, molto diverse tra loro, frutto di scelte organizzative non coincidenti"". La sua tesi, di conseguenza, è che ""non è risolutivo un mero allungamento dei termini di prescrizione, ma occorre intervenire sulla gestione degli uffici e sulla selezione nei ruoli dirigenziali di vere e proprie figure manageriali"". Ne consegue che Costa, e con lui tutti gli alfaniani che esprimono da due settimane anche il presidente della commissione Giustizia del Senato - l'avvocato reggino Nico D'Ascola - dove ""giace"" la legge sulla prescrizione , vogliono fermare l'ipotesi del Guardasigilli Andrea Orlando, tre anni in più per ogni tipo di reato. La querelle è politica. Ovviamente coinvolge anche il Csm chiamato a decidere i capi degli uffici, alle prese proprio in questi giorni con la scelta del procuratore di Milano e con ben cinque procuratori aggiunti di Roma. Buoni manager e organizzatori oppure toghe famose come Francesco Greco a Milano, Giuseppe Cascini, Paolo Ielo e Rodolfo Sabelli a Roma? I conti si faranno adesso sulle statistiche. L'Italia ""leopardata"" in cui si mescolano Nord e Sud: la nordica Venezia ha il 23,7% di prescrizioni, Nocera Inferiore il 22,7. All'opposto, tra i migliori, ecco Verbania con l'1,7% seguita a ruota da Cosenza con l'1,6. Su queste tabelle si gioca la partita del dopo Cirielli."
"Roncalli-Wojtyla, affinità elettive","CITTA' DEL VATICANO - Il primo Papa che andò spontaneamente incontro ad un gruppo di ebrei romani e che salvò, da nunzio apostolico in Bulgaria, centinaia di ebrei destinati ai campi di concentramento nazisti? Giovanni XXIII. Il papa che fece il primo viaggio in treno uscendo dai confini laziali per andare a Loreto e ad Assisi, dando di fatto il via ai viaggi apostolici dei pontefici moderni? Giovanni XXIII. Il primo papa che appena eletto visitò un ospedale e un carcere? Giovanni XXIII. Il primo papa che dette il via alle visite domenicali alle parrocchie romane e che nominò il primo cardinale africano? Ancora Giovanni XXIII. Piccoli e grandi gesti compiuti da Angelo Giuseppe Roncalli nel suo brevissimo pontificato (1958-1963) che, in gran parte, saranno rilanciati anche dalle scelte pastorali di Karol Wojtyla durante i suoi 27 anni al timone della Barca di Pietro. Come dire, affinità elettive tra i due papi prossimi santi, pur essendo stati eletti con 20 anni di differenza l'uno dall'altro (nel 1958 Roncalli, a 78 anni; nel 1978 Wojtyla, 58enne) e universalmente riconosciuti protagonisti del rinnovamento della Chiesa in epoche e contesti diversi. C'è, in sostanza, tra i due un filo di collegamento nei gesti e nelle scelte, ricco di aneddoti e di episodi pubblici e privati, di ""fuori programma"" e di iniziative pastorali che li avvicinarono alla gente comune più dei loro predecessori. Giovanni XXIII, ad esempio, qualche giorno dopo l'elezione allarga con nuove nomine il Collegio cardinalizio che, nel marzo del 1960 integrerà con la nomina dei primi cardinali dell'Africa, delle Filippine e del Giappone, inaugurando quel disegno di universalità della Chiesa che sarà potenziato da Giovanni Paolo II. Nel 1962, ancora Roncalli, canonizzerà il primo santo di colore, Martin dè Porres, scelta che Wojtyla rilancerà proclamando santi e beati tutte di le nazionalità. Ma non solo. Appena eletto, Giovanni XXIII visita un amico ricoverato all'ospedale Santo Spirito, senza nessun preavviso. La stessa cosa fa Wojtyla il giorno dopo l'elezione papale andando a visitare al policlinico Gemelli un suo amico connazionale, monsignor Casimir Deskur, che in seguito nominerà cardinale. Altra visita ospedaliera di Roncalli, il primo Natale da papa, il 25 dicembre 1958, al Bambino Gesù per intrattenersi con i piccoli ricoverati; il giorno dopo, a sorpresa, va al carcere di Regina Coeli (mai un papa si era recato in un penitenziario), dove in un commovente incontro con i detenuti dice, tra l'altro, che ""sono venuto da voi perché voi non potete venire da me... eccomi qui guardiamoci negli occhi, ho messo il mio cuore vicino ai vostri cuori..."". Analoghe visite ai bambini ricoverati e ai carcerati sono state fatte anche da Wojtyla, storica quella fatta nel 1983 al suo attentatore Alì Agca nel carcere di Rebibbia. Sorprendente, inoltre, la grande attenzione paterna che entrambi nutrono per i bambini ed i giovani. ""Quando stasera andate a casa date una carezza ai vostri bambini e dite loro che è la carezza del Papa"", dirà in un intervento improvvisato Roncalli nel famoso discorso della Luna la sera dell'apertura del Concilio, colpendo immediatamente i cuori di chi lo ascoltava da piazza San Pietro e dalla tv. Una attenzione ai piccoli del tutto simile a quella di Giovanni Paolo II che fece del dialogo con i giovani e i bambini uno dei punti caratterizzanti del Pontificato, istituendo per di più le Giornate Mondiale della gioventù. Entrambi i pontefici hanno avuto un filiale rapporto con San Francesco e Assisi. Giovanni XXIII (terziario francescano fin da quando aveva 14 anni) vi si reca in treno il 4 ottobre 1962 per affidare il Concilio nella mani del Poverello. Nello stesso viaggio visita anche Loreto per pregare nella Santa Casa. Viaggio del tutto simile a quello compiuto da Wojtyla 25 giorni dopo l'elezione, il 5 novembre 1978, ""per affidare a San Francesco il suo pontificato - ricorda padre Enzo Fortunato, direttore della sala stampa del Sacro Convento di Assisi - città che ""visiterà altre 6 volte, un record; ma la visita entrata nella storia fu quella del 1986 per il primo raduno interreligioso, una pietra miliare del pontificato di Giovanni Paolo II"". Tra ""fuori programma"" e visite improvvisate, papa Roncalli esce dal Vaticano 152 volte (primo pontefice a farlo), dando il via alle visite domenicali alle parrocchie capitoline che lo avvicinarono in maniera totale al cuore e alle simpatie dei romani che, non a caso, lo battezzarono ""Papa Buono"". Stesso stile e stesse improvvisate, spesso anche segrete, da parte di Wojtyla: dopo pochi giorni l'elezione va a pregare in incognito al Santuario della Mentorella, sui monti Prenestini; in seguito andrà più volte in segreto a sciare sull'Adamello; visita quasi tutte le parrocchie romane fino a quando la salute glielo permetterà e fa 105 viaggi all'estero, toccando più volte tutti i continenti. Dopo l'indizione del Concilio, tra le iniziative ""politiche"" di Giovanni XXIII di maggiore importanza l'istituzione del Segretariato per l'Unione dei cristiani, che in seguito sarà ""promosso"" Pontificio Consiglio per l'Unità dei cristiani, dicastero che Wojtyla potenzierà notevolmente, istituendone anche un altro per il Dialogo interreligioso, essendo fortemente sensibile - come papa Roncalli - al dialogo con esponenti di altre confessioni religiose e al problema dell'unità dei cristiani. Giovanni XXIII è, infatti, il primo papa a ricevere in Vaticano l'arcivescovo anglicano di Canterbury, la prima volta dopo oltre 400 anni dallo scisma anglicano. Inoltre ha frequenti incontri con altre confessioni cristiane e non cristiane, specialmente con il pastore David J. Du Plessis, ministro pentecostale delle Chiese evangeliche cristiane Assemblee di Dio. Altrettanto intensa e proficua l'attenzione verso gli ebrei: il Venerdì Santo del 1959 (le prime festività pasquali dopo l'elezione papale), abolisce l'offensiva espressione ""perfidi ebrei"" nella preghiera Pro Judaeis che fino all'anno precedente veniva recitata nelle chiese cattoliche. Ma durante una delle prime uscite dal Vaticano, fa fermare la macchina davanti alla grande Sinagoga per salutare e parlare con un gruppo di ebrei romani: è il primo incontro ravvicinato di un papa con esponenti della comunità ebraica; Giovanni XXIII è accolto con commozione e amicizia. E non è stato certamente un caso se fu poi il Concilio vaticano II, nella costituzione Nostra Aetate, a cancellare l'accusa di deicidi a tutto il popolo ebraico, un documento-pietra miliare della riapertura dei rapporti tra cattolicesimo ed ebraismo. Attenzione verso il mondo ebraico - quella di Roncalli - che Wojtyla eleverà all'ennesima potenza, grazie anche alla sua lunga esperienza fatta in Polonia negli anni giovanili quando frequentò assiduamente gli ebrei di Wadowice e di Cracovia, allacciando amicizie fraterne durate per tutta la vita. Ma - in materia di rapporti col mondo ebraico - il capolavoro di Giovanni Paolo II è - dopo l'incontro ravvicinato di Giovanni XXIII - la visita alla Sinagoga di Roma, la prima di un pontefice da San Pietro, dove tra l'altro definì gli ebrei ""nostri fratelli maggiori"". Giovanni Paolo II incontrerà, inoltre, più volte anche il Dalai Lama, il premio Nobel per la pace leader dei buddisti del Tibet invaso dalla Cina, e sarà il primo pontefice a visitare una moschea, a Damasco (Siria), in uno dei suoi due viaggi in Terra Santa sulle orme di Paolo VI, il primo pontefice a visitare la Terra di Gesù nel 1964. Viaggio che culminerà con l'abbraccio col patriarca ortodosso Atenagora (il primo dal grande scisma d'Oriente). Abbracci con i leader dell'ortodossia, dell'anglicanesimo e degli evangelici che papa Wojtyla ripeterà nei viaggi internazionali e in Vaticano, favorendo l'avvicinamento tra le grandi confessioni cristiane. Storica l'apertura della Porta Santa a S. Giovanni in Laterano per l'Anno Santo del 2000, con Giovanni Paolo II affiancato dai leader delle altre confessioni cristiane non cattoliche. Altro tema che unisce Giovanni XXIII e Giovanni Paolo II è la pace. Roncalli ne parla nella mirabile enciclica Pacem in Terris del 1963, pubblicata poco prima di morire. Nel 1961 fu inoltre il suo appello alla pace universale a scongiurare lo scoppio di una terza guerra mondiale per la minacciata presenza dei missili sovietici a Cuba. Wojtyla fa altrettanto e più volte, intervenendo in difesa della pace nel tentativo (non sempre riuscito) di scongiurare nuovi conflitti, come l'invasione dell'Iraq di Saddam Hussein. Nel suo intervento all'Onu, inoltre, avvertirà che ""con la guerra tutto è perduto, con la pace niente è perduto"", invitando i potenti della terra ""a svuotare gli arsenali di guerra"", rilanciando i precedenti analoghi appelli lanciati al Palazzo di Vetro da Paolo VI. Due neo santi - Roncalli e Wojtyla - uniti, dunque, da una lunga serie di aneddoti e scelte personali, da piccole e grandi intuizioni di governo della Chiesa, da sensibilità pastorali in totale sintonia pur avendo caratteri e formazioni culturali differenti, tanto da aver plasmato due pontificati in sostanziale continuità anche a tanti anni di distanza l'uno dall'altro. E, certamente anche per questo, papa Francesco ora li santifica insieme."
"Droni, c'è un futuro in cui potranno uccidere senza l'intervento umano","GERUSALEMME - C'è davvero solo un piccolo passo, prima che i robot possano decidere autonomamente di uccidere esseri umani? Human Rights Watch sembra convinta di sì: ""La tecnologia sta muovendosi in questo senso"", scrive un rapporto dell'organizzazione, indicando come esempi più chiari i sistemi di difesa automatizzata come gli americani Phalanx e Patriot, o l'israeliano Iron Dome. ""Sono programmati per rispondere in modo automatico alle minacce in arrivo"", scrive HRW. Soprattutto, manca l'intervento umano . ""Mettono in discussione la nozione stessa di armamento, e somigliano più a un soldato che a un'arma inanimata"". Allo stesso tempo, ""gli mancano caratteristiche umane come la compassione, la capacità di giudizio, l'intenzionalità"". Insomma, le armi che ragionano da sole portano pericoli molto più grandi dei vantaggi: potrebbero anche scatenare una nuova corsa agli armamenti, non distinguerebbero fra civili e armati, potrebbero finire in mano a gruppi terroristici e diventare del tutto incontrollabili, o in mano a dittatori, per essere usate contro i propri stessi popoli senza nessuno scrupolo. E naturalmente nessun umano ne porterebbe la responsabilità davanti a un eventuale giudizio. La profezia di Asimov. Insomma, la prospettiva raccontata in ""Terminator"" resta un incubo per l'umanità. E pensare che erano ancora gli anni Quaranta quando Isaac Asimov cominciava a ragionare sulle Tre leggi della robotica , la prima delle quali recita: ""Un robot non può recar danno ad un essere umano, né può permettere che, a causa del proprio mancato intervento, un essere umano riceva danno"". In realtà, però, l'allarme di HRW appare un po' male indirizzato, tanto più in tempi di droni assassini, che reagiscono individuando in autonomia i propri obiettivi sulla base di software. L'Iron Dome, al momento, è un sistema esclusivamente difensivo: serve a intercettare e distruggere razzi e missili diretti verso il territorio di Israele e non prevede ""rappresaglie"". In altre parole, è solo la tecnologia di ""risposta automatica"", senza intervento umano, che può considerarsi vicina a quella dei robot omicidi temuti da Human Rights Watch. L'avanposto di Beer Sheva. Daniele Bernardis, di origine triestina e oggi maggiore della Israeli Defense Force , di politica non parla, ma è pronto a spiegare come funziona il sistema anti-missile dello Stato ebraico. Bernardis è vicecomandante della scuola di Difesa aerea di Mash'Abim, nel deserto del Negev. Con la moglie e un bambino vive a Beer Sheva: la città è poco lontana dalla base, ma è anche alla portata dei razzi lanciati dalla Striscia di Gaza. ""Quando suona l'allarme, la gente di Beer Sheva ha un minuto per raggiungere il rifugio. È successo anche durante la gravidanza di mia moglie, è corsa al riparo con il pancione. La gente di Sderot è meno fortunata, può contare solo su 15 secondi di preavviso"", racconta l'ufficiale. L'intercettazione dei razzi. Il sistema di difesa aerea è articolato in tre livelli: l'""Iron Dome"" propriamente detto si basa sulla rapidità e intercetta i razzi di portata ridotta. È un'evoluzione del sistema americano Patriot, reso celebre dalla guerra del Golfo. Le minacce che arrivano da lontano sono prese in carico dal sistema ""Arrow"", in mezzo ai due c'è la ""David's Sling"". La struttura è sostanzialmente la stessa: si basa su piattaforme mobili che comprendono radar, centro di controllo, lanciatore, unità di comando e unità energetica. Ogni squadra - che comprende più mezzi lanciamissili - prende la responsabilità di coprire un'area determinata. Un'arma da fantascienza. Gli automatismi del sistema, dice l'ufficiale israeliano, sono comunque complementari all'intervento umano: ""Se il razzo individuato è diretto verso una zona cittadina, si può decidere di lanciare due missili. Se invece è diretto verso zone disabitate, si può lasciarlo cadere e risparmiare uno dei nostri missili Tamir, che costa migliaia di dollari"". Quest'ultimo problema scomparirà con la prossima tappa tecnologica, già presentata dall'industria israeliana Rafael: è un sistema di intercettazione che adopera un raggio laser ad altissima intensità, capace di ""sciogliere"" in volo gli ordigni in arrivo. Un'arma da fantascienza che la stampa ha già battezzato ""Iron Beam"", raggio di ferro."
"Il giudice Romeo: ""È vero, sono dell'Opus Dei ma servo lo Stato, non la fede""","ROMA - ""Sono al servizio dello Stato, non della Chiesa"". Giuseppe Romeo, il presidente del collegio del Consiglio di Stato che ha deciso sulle unioni civili risponde al cellulare e dichiara subito: ""Sono una persona molto schiva e sono abituato a parlare con le sentenze"". Ma resta al telefono. E quando gli chiedo se è dell'Opus dei replica tranquillo: ""Sì, certo, sono dell'Opera. Lo sanno tutti, non c'è uno che non lo sappia, è la scoperta dell'acqua calda"". Parliamo della decisione allora. ""Guardi, quando ero a Milano, nel '92, feci una sentenza eclatante sulle nomine della giunta. Tutti mi telefonavano, ma risposi che il collegio è composto da cinque persone, non due, tre o quattro, e la decisione è collegiale "". Lei è dell'Opus dei? ""E dove sta il problema? In 40 anni, dove ho lavorato, ho ricevuto attestati di stima a non finire su qualsiasi decisione"". Ed è stato anche il presidente del Centro studi Torrescalla di Milano dell'Opus dei? ""Qua c'è un errore. C'è una ""p"" in più, perché io sono stato solo ""residente"" in quel collegio per due anni, e non certo il ""presidente""..."". Quindi è proprio dell'Opus dei... ""Sì, ma che c'entra l'Opus dei? Sicuramente io non ho consultato il catechismo delle scuole cattoliche prima di decidere sulle unioni civili. Quello è un fatto tecnico"". Ma il rischio di un conflitto di interessi allora? ""Sulla correttezza sfiderei chiunque. Nel '94 ho scritto il codice etico del giudice. È l'uomo-giudice che deve saper fare la sua professione, e non il giudice-uomo, perché le convinzioni non possono prevalere sulle decisioni che sono squisitamente tecniche, come in quest'ultimo caso"". Però se un giudice ha un suo credo religioso questo può influire sulle sue decisioni. ""È un'affermazione che si può rovesciare perché può prevalere l'opposto. Allora prendiamo un robot, ma ci sarà sempre qualcuno che mette dentro i dati. Il problema è la correttezza della decisione e nessuno dice che non lo sia stata. Zagrebelsky sulla Stampa , Verde sul Mattino , Pellegrino su Repubblica ..., tutti parlano di una sentenza corretta"". È stato corretto formare un collegio in cui su 5 giudici 3 sono cattolici? Lei, Deodato, Ungari. ""Ungari è cattolico? Io non lo so, con lui di questo non ho mai parlato. Non posso dire bugie"". Lei è cattolico e dire bugie è peccato. ""Non le può dire neppure lei perché vale un principio morale"". Essere dell'Opus dei non comporta anche di decidere in una direzione? ""Non sono un automa, se ne sarebbe resa conto la gente per cui ho lavorato da 40 anni"". Cos'è per lei l'Opus dei? ""Un'istituzione riconosciuta dalla Chiesa. Rispetto a un cattolico un aderente all'Opera s'impegna a cercare la santità personale, santificando il lavoro, svolgendolo con lealtà e correttezza verso le istituzioni, rispettando gli altri"". Questa santificazione, come la chiama lei, non può influenzare le decisioni? ""Neanche per sogno. Sono aberrazioni perché il giudice è vincolato alle norme. Io sono al servizio dello Stato, non della Chiesa, la Chiesa semmai insegna la correttezza"". Lei è tranquillo? ""Sì, totalmente. Ho agito con la massima coscienza professionale possibile. Perché non dovrei esserlo? Si ricordi, abbiamo solo chiacchierato. Io non esisto""."
"Nobel, medaglia papà Dna venduta a 4,1 mln dollari","NEW YORK - La medaglia del premio Nobel James Watson, che insieme al britannico Francis Crick e Maurice Wilkins scoprì nel 1953 la struttura a doppia elica del Dna, è stata battuta all'asta per 4,1 milion di dollari (circa 3,3 milioni di euro). Atri 500.000 dollari (400.000 euro) ha spuntato il manoscritto del suo discorso di accettazione. Sono queste le cifre che Watson è riuscito a ricavare dalla vendita dei suoi cimeli da Christie's. Lo scopritore è stato costretto a 'disfarsi' dei preziosi oggetti a causa di gravi problemi economici e per tentare di uscire dal tunnel di oscurità in cui si cacciò da solo quando nel 2007 al Sunday Times dichiarò che i neri non sono intelligenti come i bianchi. Dichiarazione che gli ha causato, oltre all'ostracismo sociale, anche la perdità di tutti gli incarichi. Watson si è scusato dando la colpa al cronista che raccolse l'intervista: ""In qualche modo scrisse che ero preoccupato per la gente in Africa a causa del loro basso quoziente intellettivo...qualcosa che non si può dire... È stato stupido da parte mia"", ribadendo comunque che la sua non andava presa come un'affermazione ""convenzionalmente"" razzista. Battuta al doppio del previsto . La medaglia è stata battuta al doppio della stima di partenza: la casa d'aste aveva previsto di spuntare fino a 2,2 milioni di dollari (1,7 di euro). Di per sé il valore reale è modesto: la medaglia pesa 175 grammi, è d'oro a 18 carati ricoperto d'oro a 24 carati e ha un diametro di 66 millimetri. Vendere la medaglia del Nobel non è affatto comune: nessun premiato dall'Accademia svedese lo aveva mai fatto prima di Watson mentre era ancora in vita. Con la messa all'asta del simbolo tangibile del premio più illustre al mondo per la medicina, lo scienziato ""ha cercato di rifarsi una reputazione"", ha scritto oggi il New York Times . Nel corso dell'asta sono state battute anche carte dello scienziato relative alla scoperta. Christiès non ha battuto ciglio per il fatto di essersi prestata a una vendita quanto meno controversa: ""Thomas Jefferson ha detto tante cose politicamente scorrette"", ha commentato il direttore della sezione manoscritti della casa d'aste Francis Wahlgren, secondo cui ""i posteri ricorderanno Watson per la sua gigantesca scoperta, non per quel che ha detto che può aver provocato polemiche"". La scoperta . Con Francis Crick e Maurice Wilkins, nel 1962 lo scienziato americano aveva scoperto la struttura a doppia elica del DNA: la base della moderna biologia molecolare. Oggi 86 anni, di Chicago, Watson aveva fatto commenti razzisti e sessisti per buona parte della sua carriera. Gran parte del ricavato dalla vendita andrà adesso a istituzioni di ricerca e istruzione, ha anticipato il New York Times anche se nei giorni scorsi lo stesso scienziato aveva ipotizzato con il Financial Times diverse destinazioni dell'incasso, ad esempio l'acquisto di un quadro del pittore britannico David Hockney."
"Cannes 2019, Alejandro Gonzalez Iñárritu è il Presidente di giuria","L'edizione 2019 del festival di Cannes, dal 14 al 25 maggio, ha il suo presidente di giuria: è il premio Oscar Alejandro Gonzalez Iñárritu . Il festival lo ha annunciato con un montaggio dei suoi film da Babel a Birdman passando per Revenant , il film sull'epopea di Hugh Glass, cacciatore di pellicce americano della prima metà dell'Ottocento che ha fatto conquistare a Leo DiCaprio il suo tanto atteso Oscar. ""Cannes è stato un festival molto importante per me sin dall'inizio della mia carriera - ha detto il regista messicano in una nota - Sono umilmente emozionato di ritornare quest'anno con l'immenso onore di presiedere la giuria"". Amores Perros , il film di debutto del regista messicano, vinse infatti a Cannes il premio della Semaine de la Critique, anche il suo ultimo lavoro è stato presentato al festival francese. Si tratta della straordinaria istallazione in realtà virtuale Carne y arena sul tema dell'immigrazione tra Messico e Stati Uniti. ""Il cinema corre attraverso le vene del pianeta e questo festival ne è il cuore - ha scritto ancora Iñárritu - Noi della giuria abbiamo il privilegio di assistere al nuovo e straordinario lavoro dei nostri colleghi filmaker di tutto il pianeta. Si tratta di una vera gioia e una responsabilità che assumiamo con passione e devozione"". Alejandro, il regista bello come un divo Nato a Città del Messico il giorno di ferragosto del 1963, il piccolo Alejandro è figlio di un dirigente di banca benestante ma all'età di sei anni la sua famiglia subisce un tracollo finanziario e il papà diventa un commerciante di frutta e verdura. Nonostante le difficoltà economiche il futuro regista vive un'infanzia serena anche se, come ha ricordato in alcune interviste, veniva considerato un pinche niño latoso, un ca...o di bambino lagnoso . ""Non stavo mai fermo, soffrivo di deficit di attenzione ma all'epoca non esisteva un termine medico per questa sindrome"". A diciassette anni la decisione di imbarcarsi su una nave cargo dove il suo compito è pulire pavimenti e ingrassare motori attraverso l'Oceano, dopo alcuni anni di vita errabonda (di quell'epoca soggiorni in Europa e Africa) rientra in Messico dove si avvicina al mondo della musica con il sogno di diventare un musicista rock. Negli anni Ottanta diventa il direttore artistico di una radio rock (la WFM), la più seguita dai giovani messicani e per alcuni anni si dedica alla composizione di colonne sonore per film. Mentre comincia ad avvicinarsi al mondo dell'audiovisivo lavorando per il canale Televisa e diventando uno dei più giovani produttori messicani, Iñárritu studia cinema negli Stati Uniti in particolare nel Maine e a Los Angeles. Negli anni Novanta fonda la sua casa di produzione, la Z Films che nel giro di cinque anni diventa la casa di produzione messicana più importante. Agli anni Novanta risale anche la nascita della straordinaria amicizia che lo lega ad Alfonso Cuaron e Guillermo Del Toro, quelli che ormai la stampa chiama abitualmente Los tres Amigos . L'amicizia tra Cuaron e Del Toro nasce sul set della serie tv La Hora Marcada , in seguito, al duo si aggiunge Inarritu tramite l'amigo comune (quarto amigo?), il direttore della fotografia Emmanuel Lubezki (detto Chivo). Dopo un primo mediometraggio per la tv messicana interpretato da Miguel Bosé, Iñárritu incontra quasi per caso lo sceneggiatore Guillermo Arriaga, dalla collaborazione con lui nasce uno degli esordi più folgoranti del cinema moderno. Dopo tre anni di lavoro e 36 versioni della sceneggiatura nasce Amores perros, film ad episodi con protagonisti i cani in una Città del Messico violenta e disperata. La lista dei riconoscimenti è infinita: una nomination agli Oscar come miglior film straniero, miglior film di lingua non inglese ai BAFTA e gran premio per il miglior lungometraggio e premio della Critica Giovani alla Semaine de la Critique di Cannes 2000. Dopo il primo film, la coppia composta da regista e sceneggiatore si trasferisce a Los Angeles e negli Stati Uniti realizza il secondo film 21 grammi con Benicio Del Toro, Naomi Watts e Sean Penn, vincitore della Coppa Volpi per il suo ruolo del matematico in attesa di un trapianto di cuore. La struttura ad episodi intrecciati si ripropone ancor più elaborata in Babel, il film che segna la fine della collaborazione con lo sceneggiatore. Dopo una serie di botta e risposta piuttosto accesi che ebbero ampia eco sui mezzi messicani, in cui Arriaga rivendicava il ruolo di coautore e Inarritu ribadiva che nessuno che non avesse messo piede sul set poteva dirsi autore del film, l'invito per partecipare al festival di Cannes veniva ritirato e il film sfilava sulla Croisette con il suo regista e il suo cast stellare Brad Pitt, Cate Blanchett, Gael Garcia Bernal, ma senza lo sceneggiatore. Da Cannes riporta il premio per la miglior regia, il film ottiene sette nomination agli Oscar ma ne conquista solo uno per la miglior colonna sonora. Inarritu: ""Faccio del mio meglio per raccontare la complessità del mondo"". Con Biutiful Inarritu torna a girare un film in spagnolo come non accadeva dai tempi di Amores Perros , questa volta l'ambientazione metropolitana è Barcellona e il protagonista è Javier Bardem nel ruolo di un padre dolente per il quale vince il premio per la miglior interpretazione maschile, ex aquo con il nostro Elio Germano. Due candidature agli Oscar per Bardem e come miglior film straniero per il Messico, ma è con la commedia surreale Birdman (o l'imprevedibile virtù dell'ignoranza), sull'ex star supereroe ora alle prese con una pièce a Broadway (Michael Keaton), che il regista messicano fa veramente l'en plein: nove candidature e quattro statuette (oltre alle tre che stringeva lui tra le braccia anche quella all'amico Chivo, ovvero Emmanuel Lubezki). Difficile fare meglio eppure solo dodici mesi dopo con la nuova impresa, il film girato in condizioni estreme Revenant, ne conquista addirittura dodici, fa vincere l'Oscar a Leonardo DiCaprio e si aggiudica di nuovo l'Oscar alla regia. ""Cerco di ritrarre gli esseri umani nella loro complessità perché non credo che nessuno sia bravo o cattivo, abbiamo tutti le nostre debolezze, i nostri punti di forza - dice Inarritu parlando dei suoi personaggi - O almeno ho fatto del mio meglio per ottenere questo. La maggior parte delle volte l’ignoranza e la paura sono i fattori che muovono le persone spesso causando negli altri molto dolore"". La sensazione forte è che Cannes 2019 sarà un festival molto politico."
"Sant'Agata, il fuoco sacro di Catania","Fotografie di Alessandro Gandolfi/Parallelozero  Fotografie di Alessandro Gandolfi/Parallelozero  Fotografie di Alessandro Gandolfi/Parallelozero  Fotografie di Alessandro Gandolfi/Parallelozero  Fotografie di Alessandro Gandolfi/Parallelozero  Fotografie di Alessandro Gandolfi/Parallelozero  Fotografie di Alessandro Gandolfi/Parallelozero  LA FEBBRE di sant’Agata brucia come il fuoco e scorre nelle vene della città come la lava dell’Etna. Basta un semplice sguardo a questo immenso catalogo di corpi in movimento per capire come la festa che fa battere il cuore ai catanesi, credenti e non credenti, non sia solo religione. O almeno non solo religione di chiesa. Ma liturgia della polis, dichiarazione di appartenenza, celebrazione del legame sociale. È la città che mette in scena se stessa come una comunità di destini. Umori e amori, passioni e devozioni, splendori e tremori. Insomma il cinque febbraio è il giorno della verità in maschera. Il gran veglione in cui tutta Catania si fa teatro, come diceva Giovanni Verga, il più illustre dei catanesi insieme a Vincenzo Bellini. Entrambi toccati dal fuoco e dalla grazia. Proprio come la picciridda, la santa adolescente, la casta diva che rifiutò di abbandonare la fede in Cristo e per questo patì il più crudele dei tormenti che si possano infliggere a una donna. Le vennero tagliati i seni. Ma il fervore della sua fede la guarì miracolosamente. E, per una sorta di contrappasso, ne fece la signora del fuoco, la grande domatrice degli incendi, delle fiamme e delle eruzioni. Si spiega anche così l’incandescenza della devozione di questa città accucciata sotto il vulcano, che nel 1699 spalancò le sue bocche e vomitò torrenti di distruzione. Del resto ancora oggi, quando la grande montagna sonnecchia, sbuffi di fuoco escono dalle sue narici. Come un memento mori che rende gli etnei gente speciale. Fremente per amore della vita, prudente per il timore della morte. Disincantata per l’antica dimestichezza con l’abisso. Come quegli uomini che si stringono intorno alla statua della patrona con la solennità consapevole e complice di una confraternita di dervisci. Saccu e scazzetta, veste bianca e copricapo nero. Sono loro che trascinano il fercolo con il simulacro della santa. Una specie di baldacchino barocco, ma potrebbe essere il palanchino di una maharani indiana, o il trono stellato di una dea orientale. Le immagini di folla in festa sono di un perturbante esotismo, fanno pensare all’Oriente di Ingres e Delacroix. Mentre le ragazze vestite di bianco con le rose rosse in mano come vergini sacrificali, evocano venti carichi di sabbia, echi di Andalusia, reminiscenze di altri mediterranei. Passato e presente si incrociano in questo orizzonte al tempo stesso sacrale e pop. Per un verso, le immagini della santa vendute dagli ambulanti trasformano il dettato teologico in post-verità popolare, con Agata colpita da un fascio di luce iridescente come John Belushi ne I Blues Brothers. Per l’altro verso, il fercolo trabocca di un’arcaica energia magnetica che i preti fanno piovere sulla folla, soprattutto sui bambini, per imposizione della mano. Mentre i volti e le posture dei potenti assumono toni di straniata teatralità. Come le signore in mantella azzurra e gramaglie nere, o i compunti maggiorenti, sui cui lineamenti il sacro disegna imperscrutabili ghirigori, cifre elitarie, enigmi da Todo modo. Insomma, poteri e forze allo stato fusionale e confusionale, per una festa che, sotto lo scintillio del magma umano, lascia affiorare una geometria sociale al tempo stesso mobile e immobile. Proprio come la lava."
"Yemen, liberata la donna francese in ostaggio da febbraio","PARIGI - E' stata liberata Isabelle Prime, la donna francese presa in ostaggio a febbraio nello Yemen, squassato dalla guerra civile tra i ribelli sciiti Houthi, sostenuti dall'Iran, e le forze del presidente Abdel Mansour Rabbo, appoggiato dalla coalizione sunnita guidata dall'Arabia Saudita. L'annuncio è arrivato dall'Eliseo su Twitter. ""Notre compatriote Isabelle Prime a été libérée cette nuit"". ""Elle rejoindra notre pays dans les heures qui viennent"" pic.twitter.com/iFCg7jeVfy — Élysée (@Elysee) August 6, 2015 A giugno era apparsa in un video in cui faceva appello al presidente Francois Hollande per liberarla. Prime si trovava nella capitale Sanaa, uno dei posti più pericolosi al mondo, dove lavorava come consulente per la Banca Mondiale. Yemen: l'appello di Isabelle a Hollande, ''Liberatemi!''. Era stata sequestrata con il suo traduttore liberato poco dopo. L'Eliseo rende noto che rientrerà nel Paese nelle prossime ore."
Ora puoi giocare a Tetris su Facebook,"TETRIS, il mitico gioco dei mattoncini inventato dal russo Aleksej Leonidovic Pažitnov e pubblicato per la prima volta oltre trent'anni fa, trova nuova vita su Facebook. In particolare, all'interno del pacchetto dei giochi istantanei disponibili dentro Messenger, la chat del social network. Ci si può cioè giocare lanciandolo direttamente dalla chat: basta accedere alla sezione contraddistinta dall'icona del joypad e scorrere fra i titoli o cercarlo per nome. Si aprirà una schermata che trasformerà lo smartphone (ma anche la versione desktop) in un cabinato o in una console d'epoca. O quasi. NEW today! Tetris is live on @Facebook Messenger. Play now! https://t.co/eiGHXJ6Dn9 #FB #Messenger #Games #Gaming #videogames pic.twitter.com/Y0wiCtNVQs — Tetris (@Tetris_Official) 30 novembre 2017 Le regole riprendono quelle del gioco originale: occorre insomma ruotare i blocchi e collocarli in modo da creare righe orizzontali uniformi per far scalare il blocco complessivo. La partita si conclude quando i vari tasselli raggiungono la sommità dello schermo e non c'è dunque più margine di manovra per guadagnare spazio. Non mancano funzionalità extra come missioni giornaliere, le ovvie classifiche online e le partite di gruppo in cui, come in quasi tutti gli altri giochi a disposizione in chat, ci si misura a turno confrontando i punteggi e sfidando gli amici. Tetris è disponibile sia da desktop che da iPhone e smartphone Android. Il pacchetto dei titoli comincia a farsi corposo. Fra gli altri giochi disponibili su Instant Games di Messenger ci sono infatti Pac-Man, Snake, Space Invaders, Puzzle Bobble Blitz, Arkanoid, Endless Lake, Brick Pop, Zookeeper. E ancora Solitario, 8 Ball Pool e giochi di basket, bowling, altri sporti e di ragionamento."
"Delrio: ""Flat tax irrealizzabile, la lista dei ministri del M5s è cabaret""","ROMA - ""Il Pd può ancora vincere. Penso che gli italiani siano saggi e non rincoglioniti e sapranno scegliere chi ha dimostrato competenza e serietà rispetto a chi fa le stesse promesse da vent'anni"". Il ministro delle Infrastrutture Graziano Delrio, ospite di Circo Massimo su Radio Capital, risponde indirettamente al grillino Alessandro Di Battista ""che qualche giorno fa ha dichiarato: "" gli italiani li vedo molto rincoglioniti ""). E si dice fiducioso sulla possibilità che i dem possano uscire vincitori dalle elezioni ormai imminenti e che il ricorso alle larghe intese non sarà necessario. ""Gli italiani stanno capendo che tra le prediche e le promesse mirabolanti è meglio scegliere con più ponderazione e dare il voto al governo che in questi anni ha tirato l'Italia fuori dalla crisi, ancorandola alla ripresa"", afferma Delrio. E critica le proposte del centrodestra e del M5s: ""La flat tax di Berlusconi è semplicemente irrealizzabile. La lista dei ministri dei cinquestelle è cabaret, non c'entra nulla con la vita quotidiana degli italiani. Noi abbiamo parlato soprattutto di lavoro, di salario minimo, di sicurezza, scuola e sanità pubblica"". Elezioni, Delrio: ""La flat tax è semplicemente irrealizzabile. Lista ministri M5S è cabaret"". Il ministro nega inoltre che ci sia una competizione sulla premiership fra Matteo Renzi e Paolo Gentiloni: ""Il primo endorsement all'attuale premier è stato fatto proprio dal segretario del Pd"", chiarisce. E aggiunge: ""Non c'è un candidato premier, si cerca di far vincere il maggior numero di parlamentari e il Capo dello Stato sceglierà chi potrà formare un governo"". Infine, se il Pd uscisse sconfitto dalle elezioni, nega di avere un piano B: ""Non mi sto preparando a nessuna iniziativa, ma solo a vincere nel mio collegio"". COME SI VOTA Quanto alle polemiche sui treni bloccati a Roma a causa della neve, Delrio risponde: ""Le Ferrovie hanno sbagliato a non applicare i protocolli concordati in caso di emergenze di questo tipo, hanno sopravvalutato le loro forze ma si sono scusate. Mi scuso anche io. Per ora non cadrà nessuna testa, c'è un'indagine in corso per accertare le responsabilità. Certo è più semplice chiudere una città come è stato fatto a Roma"". Maltempo. Delrio: ""Fs ha sopravvalutato la propria forza. Un errore non sopprimere alcuni treni"". PROGRAMMI SOTTO LA LENTE"
"Roma sotto scacco, i noir, il terrorismo globale: RepIdee in diretta sul web","ROMA - Seconda giornata di incontri di Roma per Repubblica delle Idee, la festa di Repubblica che per la prima volta quest'anno si svolge a Roma. La prima giornata ha visto avvicendarsi sul palco, tra gli altri, Roberto Saviano intervistato da Mario Calabresi, il velista Soldini ( ""La legge del mare dice: salvare tutti i naufraghi"" ) e Natalia Aspesi ( video ). Oggi l'incontro su Roma sotto assedio, gli scrittori del noir italiano, i muri dell'Europa, l'intervista a Enzo Bianchi, Staino e Vincino su Andrea Pazienza, il terrorismo globale e le lezioni di rock di Assante e Castaldo. (function(d, s, id) {var js,ijs=d.getElementsByTagName(s)[0];if(d.getElementById(id))return;js=d.createElement(s);js.id=id;js.src=""//embed.scribblelive.com/widgets/embed.js"";ijs.parentNode.insertBefore(js, ijs);}(document, 'script', 'scrbbl-js'));"
"Bangladesh, rinviato per ora il rimpatrio dei profughi Rohingya in Myanmar","ROMA - Secondo Amnesty International è “un benvenuto sospiro di sollievo”, per le centinaia di migliaia di rifugiati Rohingya attualmente in Bangladesh, il cui governo ha deciso di rinviare il loro ritorno in Myanmar. Iniziare ad attuare l’accordo raggiunto la settimana scorsa tra i due governi interessati avrebbe messo a rischio l’incolumità e i diritti di oltre 650.000 rohingya fuggiti oltreconfine lo scorso anno a causa di una brutale repressione. “Data la dimensione e l’orrore della violenza inflitta ai Rohingya - ha detto Charmain Mohamed, direttore del programma Diritti dei rifugiati e dei migranti di Amnesty International - qualsiasi accordo sul loro ritorno in Myanmar dovrebbe anzitutto prendere in considerazione le condizioni di apartheid presenti nel Paese. Molti rifugiati non hanno più case dove andare - ha aggiunto - poiché i soldati gliele hanno incendiate e non vi sono garanzie che potrebbero essere liberi dalla discriminazione e dalla violenza sotto quel regime di apartheid da cui sono fuggiti”, E' solo una temporanea protezione. ""Sebbene sia un fatto positivo che il Bangladesh abbia riconosciuto che occorre maggiore preparazione e abbia ritardato il programma di rimpatri, prima che ogni ritorno possa essere considerato sicuro e volontario - ha aggiunto Mohamed - occorrerà una profondo cambiamento nel modo in cui le autorità di Myanmar trattano i Rohingya. L’annuncio di oggi può offrire temporanea protezione ai rifugiati rohingya rispetto al rischio di subire nuova violenza, ma c’è bisogno di una soluzione duratura”, La scorsa settimana Amnesty International aveva messo in evidenza una serie di forti preoccupazioni rispetto all’accordo tra Bangladesh e Myanmar. Ma saranno rientri volontari e dignitosi? L’accordo prevede un possibile coinvolgimento delle Nazioni Unite solo sul lato bangladescio della frontiera e non chiarisce quanto l’Alto commissariato Onu per i rifugiati ( Unhcr ) possa avere capacità e autorità di valutare la volontarietà dei ritorni. Il 16 gennaio il governo di Myanmar aveva reso noto che avrebbe accolto 1500 rifugiati ogni settimana. Sebbene i Rohingya che genuinamente vogliano fare rientro in Myanmar abbiano il diritto inalienabile di farlo ed entrambi i governi siano giuridicamente vincolati a facilitarlo, Amnesty International teme che l’attuale accordo non assicuri ritorni volontari e in condizioni di dignità e sicurezza, come richiesto dal diritto internazionale: si tratterebbe in realtà di ritorni forzati, in violazione del principio di non respingimento. Amnesty International sta sollecitando i governi di Bangladesh e Myanmar a non prendere in considerazione il ritorno dei rifugiati Rohingya fino a quando non vi saranno le condizioni per un ritorno volontario e in condizioni di dignità e sicurezza e non saranno prese misure per coinvolgere i rifugiati rohingya nelle decisioni che li riguardano. L’accordo continua a presentare una serie di problemi: 1) - l’enfasi sui tempi e sui numeri, che aumenta il rischio che i rohingya siano costretti al rimpatrio; 2) - l’attuale situazione in Myanmar, le cui autorità rifiutano di riconoscere la dimensione delle violazioni e dei crimini commessi durante la repressione dello scorso anno e non intendono smantellare il regime di apartheid; 3) - l’obbligo per i rohingya che intendano ritornare di provare che in passato hanno risieduto in Myanmar, una cosa impossibile per molti rohingya che da tempo sono stati privati della cittadinanza e di documenti d’identità o che li hanno persi durante la fuga dalla violenza dell’esercito; 4) - il fatto che all’Alto commissariato Onu per i rifugiati non sia garantito l’accesso ai potenziali rientranti a ogni fase della procedura; 5) - il mancato riconoscimento esplicito che i rohingya hanno il diritto di essere protetti dai rimpatri forzati in un paese dove rischiano di subire gravi violazioni e che hanno altresì il diritto di tornare in Myanmar, ossia nel loro paese di origine, se ne hanno il genuino desiderio."
"Brunetta: ""Il centrodestra va unito, chi si sfila andrà a sbattere""","ROMA - Manca ancora l'ufficialità ma l'accordo Alfano-pd sembra a buon punto. Preoccupato, Renato Brunetta, capogruppo di Fi? ""Io ho grande rispetto per le dinamiche regionali. Ho più fiducia però nella capacità di Berlusconi di fare ancora una volta da federatore. Non sarei così sicuro di quanto si dice sulle intese ""quasi chiuse"". In Liguria e Lombardia, dopo grandi traversie, poi ci siamo candidati uniti e abbiamo vinti. Lì è prevalso il senso di responsabilità, speriamo anche questa volta"". Se invece Alfano andasse davvero dall'altra parte? ""Le prossime politiche saranno un momento storico e ciascuno deve sentirne il peso e la responsabilità. C'è un vento che spira a favore del centrodestra, le amministrative lo hanno confermato. Chi si metterà contro andrà a sbattere"". In questa vicenda pesano i veti di Salvini e Meloni contro i centristi. Lei con chi sta? ""Sto con l'unico silente e intelligente che è Berlusconi, che non pone veti ma fa da tessitore. Come nel '94. E allora l'operazione era molto più complessa rispetto a oggi. Inviterei tutti alla calma e a un bagno di umiltà "". Lei è favorevole a un ritorno dei ravveduti? ""Sono newtoniano: penso che la massa produca attrazione. Detto questo, massimo rispetto per i ravvedimenti personali, ma quei parlamentari sono stati eletti tutti sotto la sigla ""Berlusconi presidente"""". Crede in una nuova chance a settembre per la legge elettorale? ""Non solo ci credo, ma abbiamo riunito le forze del centrodestra prima della pausa e abbiamo deciso che ci sarà una proposta comune alla ripresa"". Quale? ""Un'ipotesi di massima potrebbe essere il modello tedesco con eventuale premio alla coalizione. Ma al momento è solo una dichiarazione di intenti. Abbiamo fissato il calendario alla Camera, si dovrebbe andare all'esame del testo in aula entro fine settembre. Vedremo lì se Renzi vorrà rimandare invece tutto a dopo le elezioni siciliane "". Se la legge non cambierà sarà inevitabile la lista unica con Salvini e Meloni? ""Solo un centrodestra unito può vincere le prossime elezioni. I sondaggi danno l'area e perfino la lista unica al 36 per cento. Abbiamo il dovere storico di stare insieme""."
Addio roaming. Il Parlamento europeo lo elimina definitivamente,"ROMA - Il roaming ha i giorni contati. Lo dice la Commissione europea e con lei il Parlamento e il Consiglio: il 15 giugno basta costi aggiuntivi quando si telefona o si naviga mentre si viaggia all’intendo dell’Unione. Partendo per la Francia o vistando la Spagna, pagheremo telefonate, sms e traffico dati come se stessimo a casa nostra. Un solo mercato, una sola tariffa che una volta scelta vale ovunque. E’ l’ultimo passo di un percorso iniziato dieci anni fa, faticoso e osteggiato dagli operatori telefonici, che ha ridotto il costo delle telefonate e dei messaggi del 92 per cento e del 96 per cento il traffico dati. Il calcolo è di Bruxelles dove si respira un’aria euforica. “Quando cominciammo a parlarne a luglio del 2006 sembrava una bestemmia”, racconta l’europarlamentare Patrizia Toia , che di telecomunicazioni si occupa fin da allora. “Alcune aziende fecero di tutto per non far passare le prime norme nel 2009 e ancora lo scorso anno, quando abbiamo drasticamente ridotto il tetto massimo dei prezzi aprendo all’eliminazione del roaming, le resistenze sono state tante. Ora il risultato è sotto gli occhi di tutti. Basta pensare al traffico dati che passa da 50 euro a gigabyte a 7,7 euro. Straordinario. Ma lei si ricorda cosa significava navigare sul Web all’estero fino a pochi anni fa?”. Lo ricordiamo tutti, purtroppo. Quando attorno al 2010 gli smartphone cominciarono ad avere servizi collegati alla Rete che venivano aggiornati automaticamente, le previsioni del tempo ad esempio, ogni volta che si partiva bisognava aprire le impostazioni e scorrerle per trovare quella che isolasse il telefono permettendogli solo di ricevere sms e telefonate. Telefonate alle quali, ovviamente, non si rispondeva. Dal 15 giugno diverrà aneddoto da tirar fuori a cena dopo aver frugato nella memoria in cerca del nome del primo cellulare acquistato. O così almeno sperano al Parlamento europeo. La fine del roaming arriva con la scelta, negoziata con il coltello fra i denti dalla finlandese Miapetra Kumpula-Natri , dei tetti massimi per le tariffe all’ingrosso. Quelle che gli operatori praticano fra loro quando un proprio cliente viaggia in un Paese dove non sono presenti. Gli abbassamenti sono netti. Per i messaggi ad un altro operatore non si potrà chiedere più di un centesimo, sostanzialmente dimezzato il prezzo del traffico voce che da giugno non potrà superare i 3,2 centesimi al minuto e per i dati si prevede un calo progressivo che arriverà nel 2022 a due euro e mezzo a gigabyte. Per allora le retei di prossima generazione, il 5G, saranno già disponibili e di giga ne consumeremo molti di più di adesso e si aprirà un altro capitolo. Nel frattempo non tutti condividono l’euforia del Parlamento europeo. C’è chi sostiene che ora verranno alzate le tariffe nazionali dagli operatori, più basse dei tetti stabiliti a Bruxelles, per compensare gli introiti che verranno a mancare dal 15 giugno. E c’è chi sospetta che possano nascere accordi sottobanco per tenerle alti. E a pagarla, ancora una volta, saremmo noi consumatori. “Ma si, spariamo ancora una volta sull’Europa”, commenta sarcastico Angelo Marcello Cardani , professore di economia politica alla Bocconi e presidente dell’Autorità per le garanzie nelle comunicazioni (Agcom) dal 2012. “C’è una visione della Comunità che è negativa a priori, con la fine del roaming non ha nulla a che fare. I vantaggi per i consumatori, nel complesso, sono colossali e noi ci lamentiamo? Se qualche operatore dovesse poi alzare le tariffe significa che avrà meno clienti e noi siamo qui per vigilare che non ci siano accordi sottobanco. Ma soprattutto bisogna tenere presente la difficoltà di arrivare ad un quadro del genere unico e valido per tutti”. Bisogna tenere conto dei flussi, dei Paesi a forte vocazione turistica e di quelli dai quali i turisti provengono. Con l’annullamento del roaming i primi ci perdono e i secondi ci guadagnano, sulla carta. “Pagano meno e guadagnano meno, mi sembra equo”, conclude Patrizia Toia. “E chi parla di “accordo al ribasso”, non capisce evidentemente la complessità della materia. Criticare è molto facile, soprattutto per chi sta all’opposzione e può cambiare parere da un giorno all’altro secondo l’interlocutore”. Speriamo solo che poi non si rivalgano su di noi, come sostengono i pessimisti. Se l’immagine dell’Unione non brilla di questi tempi fra i cittadini europei, quella degli operatori telefonici è opaca da anni. E per motivi storici ben precisi. Anche Andrea Rangone , del Politecnico di Milano e che a lungo si è occupato di telefonia, è d’accordo malgrado in passato si sia speso a volte per difendere gli operatori. “Oggettivamente è un passo in avanti. Non credo che minimizzare i costi per il consumatore finale sia sempre la priorità. Le aziende di telecomunicazioni hanno dei costi. E quando la riduzione dei prezzi riduce la capacità di investimento nelle infrastrutture, alla fine l’effetto è negativo. Detto questo il costo del roaming erano eccessivi, senza senso. Ora le cose saranno più chiare e trasparenti”. E soprattutto più a buon mercato. Ecco cosa cambia I tetti massimi per le tariffe (all’ingrosso) in tutti i Paesi dell’Unione Europea dal 15 giugno 2017 3,2 centesimi al minuto per il traffico voce (oggi si applica la tariffa domestica con un sovraprezzo a partire da 5 centesimi più iva al minuto per le telefonate in uscita e 1 centesimo per quelle in entrata) 1 centesimo ad sms (oggi si applica la tariffa domestica con un sovraprezzo a partire di 2 centesimi più iva) Il tetto per il traffico dati* 7,7 euro a gigabyte (Gb) dal 15 giugno 2017. Ovvero 0,007 euro a megabyte (Mb) (oggi si applica la tariffa domestica con un sovrapprezzo a partire da 5 centesimi per Mb più iva. Quindi 50 euro a Gb) I tetti per il traffico dati nel futuro 6 euro a gigabyte dal 1 gennaio 2018 4,5 euro a gigabyte dal 1 gennaio 2019 3,5 euro a gigabyte dal 1 gennaio 2020 2,5 euro a gigabyte dal 1 gennaio 2022 *Le tariffe sul traffico dati in genere vengono calcolate dagli operatori su consumo di megabyte (Mb). Un gigabyte (Gb) equivale a 1000 megabyte (Mb) La riduzione dei prezzi nel tempo Dal 2007 l’Unione Europea ha ridotto il costo delle telefonate e degli sms del 92% Rispetto al 2012 il costo del traffico dati è sceso del 96% Dal 2008 al 2015 il volume del traffico dati in roaming si è moltiplicato di 100 volte Fonte: Commissione europea"
"Luca Radaelli: ""La guerra sta ostacolando i soccorsi in Afghanistan""","ALLA FINE di una giornata drammatica, la voce di Luca Radaelli dall'Afghanistan è ancora forte ed energica. ""Noi non abbiamo subito danni, ma il paese è ancora più in difficoltà"", racconta il capo missione di Emergency nel Paese. Qual è la situazione dopo il terremoto? ""La scossa è stata avvertita molto forte, in tutto il Paese. Le nostre strutture sono a posto, anche nel nord, dove le scosse hanno fatto più danni: nel Panshir, nel Nuristan, ma soprattutto nel Badakhshan, verso il confine con il Tagikistan. A Kabul sappiamo di case crollate ed edifici lesionati, ma per ora si contano quattro morti e una settantina di feriti. Noi abbiamo potuto ricoverare solo una bambina di quattro anni che aveva avuto un pneumotorace bilaterale, cioè i polmoni schiacciati dal crollo di un muro"". Perché avete ""potuto"" ricoverare solo una bambina? ""Noi di Emergency siamo in grado di accogliere solo chi è in immediato pericolo di vita, perché con l'infuriare dei combattimenti abbiamo gli ospedali strapieni di feriti di guerra"". Ma lo Stato afgano è in condizioni di affrontare questo tipo di emergenze o deve per forza contare su Emergency e organizzazioni umanitarie? ""La verità è che l'Afghanistan non ce la fa nemmeno con l'aiuto nostro e di altre organizzazioni. Ed è sempre più difficile intervenire e portare aiuti medici dove si continua a combattere. Basta vedere quello che è successo all'ospedale di Medici senza frontiere a Kunduz, bombardato per errore, per capirlo. Ma succede anche nell'Helmand, dove le truppe afgane con l'appoggio aereo americano stanno combattendo con i Taliban , che sembravano ormai pronti a entrare a Laskar Gah"". Prevede un bilancio pesante a causa del terremoto? ""Si parla di qualche centinaia di vittime, ma sicuramente è troppo presto per capire quale sarà l'entità della tragedia. Questo è un paese particolare, con comunicazioni difficili e villaggi lontani dalle strade ad alta percorrenza. Ci vorrà del tempo per avere un'idea precisa"". Per voi di Emergency il sisma cambia qualcosa, adesso? ""No, per noi non cambia nulla. Ma sappiamo che essere veramente efficaci, in un contesto come questo, diventa ogni giorno più difficile""."
"Russia, Capello: ''Il caldo? A Mosca era anche peggio''","CUIABA – La Russia di Fabio Capello sarà l’ultima ad esordire a Brasile 2014, contro la Corea del Sud, quando in Italia sarà la mezzanotte di martedì. La selezione russa, sulla carta, dovrebbe essere tra quelle più in difficoltà con il caldo umido del Brasile ma Don Fabio invita cronisti e tifosi a non sottovalutare la calda estate moscovita: ""Ci allenavamo a Mosca con 32 gradi – confessa il tecnico di Pieris – Era più caldo lì che in qualsiasi altra parte del mondo. Abbiamo guardato la temperatura in tutto il mondo e penso che abbiamo avuto abbastanza fortuna in quel senso”. ""ABBIAMO FORZA E PERSONALITÀ” – ""Comunque, non mi sembra troppo caldo qui: posso dire che a Mosca era peggio – ribadisce Capello – sono molto soddisfatto di quello che siamo riusciti a fare finora, ma siamo solo agli inizi. Sono convinto che abbiamo ottimi giocatori ed una eccellente organizzazione di gioco. Le squadre che ci affrontano si rendono conto che abbiamo individualità forti e grande personalità”."
"Il caso Regeni, muro di sabbia: documentario, dossier e webserie su un assassinio di Stato","ROMA - Quattordici mesi sono un tempo lunghissimo per chi ha perso un figlio e chiede di conoscere i nomi dei responsabili del suo omicidio. E sono un tempo lunghissimo per uno Stato sovrano che esige non una qualsiasi verità ma una verità solida. Ebbene, a distanza di 14 mesi gli assassini e i mandanti dell’omicidio di Giulio Regeni non hanno ancora un nome. E tuttavia questo tempo non è trascorso inutilmente. Di quanto accaduto al Cairo tra il 25 gennaio e il 3 febbraio 2016 si conoscono oggi sufficienti circostanze che consentono di documentare, al di là di ogni ragionevole dubbio, il pieno coinvolgimento nella fine di Giulio Regeni di appartenenti agli apparati di sicurezza egiziani. Di più: il pieno e consapevole depistaggio della ricerca della verità di almeno uno dei due uomini forti del Regime, il ministro dell’Interno, Abdel Ghaffar, autorità politica cui fa capo l’ubiquo servizio segreto interno egiziano, la National security. Le mosse dilatorie del Regime di Al Sisi, le sue menzogne, cominciate nell’immediatezza del ritrovamento del corpo di Giulio, non sono finite. E la ragione è che mai, come in questo momento, gli apparati della sicurezza egiziana sono in un angolo cieco. E, con loro, il vertice politico del Paese. Per questo Repubblica, a chiusura di oltre due mesi di lavoro e ricerche, ha deciso di rimettere insieme i frammenti di questa vicenda . Arricchendoli di dettagli oggi cruciali. Di testimonianze inedite, a cominciare da quelle dei genitori di Giulio, dell’ex ambasciatore al Cairo, Maurizio Massari, degli investigatori che stanno lavorando al caso. Di materiali audio e video inediti. Il tutto per dare un senso, una logica, dunque una sequenza non meramente cronologica a quanto accaduto. E di dimostrare quanto riassunto nel titolo del Super 8 che sarà pubblicato domani: Il muro di sabbia . ""Nove giorni al Cairo"", il docufilm sulla fine di Giulio Regeni - Trailer. Per descriverlo era necessario, per la prima volta, uno sforzo multimediale. Un giornalismo che tenesse insieme l’immagine e la parola. Declinato su tutte le piattaforme e nei diversi formati che queste consentono. Nella consapevolezza che ogni formato ha un suo linguaggio e una sua forza specifica. Che lì dove fatica ad arrivare la forza della scrittura, arriva quella del linguaggio per immagini. E viceversa. Repubblica, insieme a 42° Parallelo, ha per questo realizzato un docufilm di 52 minuti intitolato ""Nove giorni al Cairo - Il sequestro e l'omicidio di Giulio Regeni"" che verrà presentato sabato alle 19 in anteprima al Festival internazionale di giornalismo di Perugia e successivamente in televisione e in streaming e una web serie in cinque puntate che sarà su Repubblica.it dalla prossima settimana e che seguiranno, appunto, la pubblicazione di un’inchiesta di otto pagine con il Super 8 di domani. “Un’inchiesta per Giulio” è il titolo che abbiamo dato all’intero progetto. Perchè la verità sulla sua morte è questione civile che riguarda e interpella ciascuno di noi."
La foto di Tamara Ecclestone che allatta la figlia di 3 anni sui social. Fino a quando dare il seno ai figli?,"QUANDO Tamara Ecclestone ha pubblicato su Instagram una foto in cui allatta la figlia Sophia, 3 anni a marzo, già si aspettava la pioggia di critiche e odio che sarebbe arrivata dai social. Non è la prima volta che l’ereditiera, figlia del patron della Formula Uno Bernie Ecclestone, viene attaccata per aver deciso di prolungare l’allattamento e di non nasconderlo, anzi. Di sbatterlo in faccia a tutti i suoi detrattori. Stessa cosa era successa alla modella Bianca Balti, che dava il latte alla secondogenita Mia di un anno e mezzo, e alla fotografa Jade Beall, che su Facebook aveva provocatoriamente postato una sua immagine con il figlio di tre anni attaccato al seno. Il brelfie (selfie con breastfeeding, cioè allattamento) sarà pure l’ultima tendenza social delle mamme vip (e non), ma è ad altissimo rischio troll (ndr ricevere sul web messaggi provocatori). Entrano in gioco pregiudizi e luoghi comuni. E tanta ignoranza - aggiungono gli esperti - sui benefici di questo eccezionale vincolo tra madre e figlio, che comunque deve essere integrato da un’alimentazione corretta, sotto la guida del pediatra. Da Tamara a Gisele, l'allattamento diventa social L’ allattamento di lunga durata , come sostiene un documento del ministero della Sanità, soffre di un’ingiusta cattiva fama. «Bisogna dire subito che non esistono comandamenti o diktat», precisa il professor Riccardo Davanzo , presidente del Tavolo tecnico sull’allattamento al seno e direttore della pediatria dell’ospedale di Matera. «L’Organizzazione mondiale della sanità e le altre istituzioni sanitarie non danno regole, ma solo suggerimenti e raccomandano l’allattamento al seno fino ai 2 anni e oltre . Sta alla mamma decidere. Bisogna chiarire che l’allattamento prolungato non è affatto la spia di un problema, non causa, come tanti pensano, dipendenza dalla madre o mancanza di autonomia nel bambino. Anzi, con l’allattamento si crea un vincolo preziosissimo», sottolinea Davanzo. Alcuni studi, in passato hanno collegato il latte materno offerto per più di un anno con un rischio maggiore di carie e di allergie. Ma il professore precisa: «Il pericolo carie c’è, soprattutto se il piccolo succhia di notte, ma va detto che il latte materno è meno cariogeno di quello vaccino. Su intolleranze e allergie c’è una grande confusione. C’è chi dice di iniziare prima lo svezzamento, in modo da mettere a contatto il neonato con più alimenti possibile e prevenire le intolleranze, ma studi italiani recenti hanno smentito questo approccio. Inoltre, attraverso il latte materno, il bambino assaggia centinaia di alimenti diversi». L’unica situazione in cui è bene intervenire, suggerisce Davanzo, è quando dietro alla scelta dell’allattamento prolungato si nascondono dei disagi, magari una depressione . «Nessuna donna deve essere colpevolizzata perché allatta, in alcuna circostanza», conclude categorico l’esperto. E i benefici di un contatto prolungato con il seno materno non riguardano solo i bambini. «Più a lungo si allatta, maggiore è la protezione oncologica per la madre. Diminuiscono i rischi di cancro all’ovaio e al seno e di neoplasie ormono-dipendenti», spiega Giuseppe Canzone, rappresentante della Società italiana di ginecologia e ostetricia al Tavolo per l’allattamento al seno. «Non solo. Grazie agli ormoni coinvolti, si riscontra un più rapido ritorno al peso pre gravidanza e alla funzione iniziale dell’apparato genitale». Alcuni studi hanno legato la lunghezza dell’allattamento a una maggiore probabilità di soffrire di osteoporosi , ma secondo Canzone si tratta di un effetto secondario: «È vero, alcuni ormoni possono diminuire, ma i vantaggi sono così tanti che ammortizzano questo deficit»."
"Vince il Pulitzer, ma per motivi economici cambia lavoro","NEW YORK - Ha ottenuto il premio Pulitzer, il più prestigioso riconoscimento per il giornalismo negli Stati Uniti. Ma Rob Kuznia, 39 anni, a causa di problemi economici, non fa più il giornalista. L'uomo ha lasciato il suo posto di lavoro al Daily Breeze , il piccolo giornale con sede a Torrance in California, che ieri ha ottenuto l'ambito riconoscimento. Tiratura 65 mila copie, il quotidiano impiega sette giornalisti soltanto e ieri, a sorpresa, ha ottenuto per la prima volta il Pulitzer per un'inchiesta sulla corruzione nelle scuole. Dei tre giornalisti del Daily Breeze che avevano condotto l'inchiesta, Kuznia non lo è più da sei mesi. Usa, Pulitzer 2015 premia i ""piccoli giornali"" Sul sito LA Observed ha spiegato di aver lasciato dopo 15 anni la professione per andare a fare il portavoce di una fondazione privata, USC Shoah . Scelta dettata da questioni di soldi. ""I miei capi mi avevano dato un aumento"", ha raccontato Rob al New York Times : ""Non voglio dar l'impressione che ignoravano la situazione. Ma non era abbastanza"" per vivere in una zona cara come Los Angeles. Non è un caso isolato. Negli Stati Uniti lo staff delle redazioni è calato del 6,4% nel 2013, una tendenza proseguita nel 2014 con una serie di ristrutturazioni in piccole e grandi testate, da USA Today al New York Times , la Cnn e il gruppo Tribune . Il Daily Breeze non è stato il solo quotidiano di provincia vincere un Pulitzer: un altro premio è andato allo staff del Post and Courier di Charleston in South Carolina per un'inchiesta sul femminicidio intitolata ""Finché morte non ci separi"". Il New York Times ha vinto due Pulitzer per un reportage su Ebola. Al Seattle Times è andato il premio per la migliore cronaca locale e a Carol Leonnig del Washington Post quello per l'articolo sulle falle nel Secret Service. Il premio per il giornalismo investigativo è andato al Wall Street Journal per ""Medicare Unmasked"" e al Eric Lipton del New York Times per il lavoro sulla pressione delle lobby. Premiati anche una serie di libri, due dei quali pubblicati da Rizzoli, "" Tutta la luce che non vediamo "" di Anthony Doerr e "" Il patto con il diavolo "" di David Kertzer, e un terzo, "" La Sesta Estinzione "", da Neri Pozza. "" Tutta la luce che non vediamo "" è ambientato nella Francia occupata dai nazisti e negli Usa ha venduto 1,6 milioni di copie. ""Un romanzo intricato e fantasioso, scritto in brevi ed eleganti capitoli che esplorano la natura umana e la potenza contraddittoria della tecnologia"". È il secondo anno di seguito che Rizzoli pubblica un Pulitzer per la narrativa: l'anno scorso vinse "" Il cardellino "" di Donna Tartt."
"Pd, i 'pischelli' del Lingotto crescono: Millennials a quota mille","ROMA - Mille millennials. Sembra uno scioglilingua, invece è solo il primo traguardo tagliato dai ""Pischelli in cammino"", la pattuglia di ""under"" del Pd che il giovane Federico Lobuono ha iniziato a radunare dopo aver partecipato al Lingotto 2017. Sostengono Matteo Renzi e puntano a far concorrenza ai cinquestelle, che fanno della rete il proprio terreno di caccia: ""Dopo l'evento di Torino - ha spiegato ieri durante la presentazione della mozione del segretario uscente in un circolo dem di via dei Cappellari, a Roma - più di 1000 ragazzi sotto i vent'anni ci hanno manifestato la volontà di partecipare e di impegnarsi in politica"". La storia dei ""pischelli"" - che in gergo romano significa appunto ""ragazzi"" - è frutto dell'iniziativa di questo sedicenne. Classe 2000, nato a Lecce e cresciuto a Bari, è nella Capitale dallo scorso anno per frequentare un istituto tecnico commerciale. Al Lingotto ha preso la parola e ha pure ""circondato"" Renzi dietro le quinte. Impressionando parecchio l'ex premier, che ha deciso di citarlo nel suo intervento conclusivo: ""C'è una generazione che non abbiamo preso al referendum - ha ricordato il leader di Rignano - sono i Millennials che dobbiamo andare a prendere. Sono pieni di valori e ideali"". Ecco, da quel giorno Federico si è dato da fare. Con in tasca la tessera del Pd ancora fresca - è un militante dem da tre mesi - si è rivolto ai ragazzi del web. E, come racconta l'agenzia Dire, il suo attivismo su Facebook ha conquistato parecchi baby dem. Tanti like, faccine sorridenti, slogan ""giovanili"", tra un ricordo delle vittime della mafia, un appello per le rinnovabili e la battaglia per abbassare l'età di voto alle amministrative a sedici anni. L'ultima idea è stata postata meno di un giorno fa, con un video di Federico: ""Ciao pischelli, inviateci il vostro video di 40 secondi nel quale ci dite chi siete, perché vi siete messi in cammino e suggerimenti per far avvicinare i ragazzi alla politica. Giratelo nelle vostre città, in un luogo che vi piace"". Lui l'ha registrato ai piedi del Colosseo."
In Europa l'Italia è la più colpita dalle piante aliene,"ROMA - L'Italia si colloca tra le nazioni con i maggiori numeri di piante aliene in Europa. E' quanto emerge da lavoro durato quasi dieci anni, che sulla rivista internazionale ""Plant Biosystems"", ha pubblicato l'elenco aggiornato delle piante aliene (o esotiche) che si sono diffuse spontaneamente in Italia. Si è trattato di una ricerca corale realizzata grazie alla collaborazione di 51 ricercatori italiani e stranieri e coordinata da un gruppo di studiosi fra cui Lorenzo Peruzzi , professore di Botanica sistematica dell'Università di Pisa. A fare da contraltare alle 8195 specie e sottospecie autoctone, vi sono 1597 specie aliene. Anche relativamente a questa biodiversità 'negativa', l'Italia si colloca purtroppo tra le nazioni con i maggiori numeri in Europa. Tra queste specie aliene, 221 risultano invasive su scala nazionale, con 14 specie incluse nella 'lista nera' della Commissione Europea (regolamento EU 1143/2014 e suoi aggiornamenti periodici), che elenca una serie di piante e animali esotici, la cui diffusione in Europa va assolutamente tenuta sotto controllo. Fra i problemi causati dalle specie aliene, in particolare se invasive, vi sono quelli legati alla salute come nel caso delle allergie e delle irritazioni cutanee anche piuttosto gravi causate dall'ambrosia o dalla panàce di Mantegazza; oppure danni all'agricoltura e ancora la minaccia alla biodiversità come nel caso del fico degli Ottentotti sulle nostre coste rocciose e le pesti d'acqua in canali e laghi. ""La diffusione di specie aliene è un fenomeno legato al processo di globalizzazione che va attentamente monitorato - spiega Lorenzo Peruzzi - le regioni che presentano il maggior numero di esotiche (e potenzialmente i maggiori problemi legati a fenomeni di invasione biologica) sono: Lombardia (776, di cui 111 invasive), Veneto (618, di cui 67 invasive) e Toscana (580, di cui 51 invasive)"". Insieme a Lorenzo Peruzzi, il coordinamento nazionale della ricerca è stato svolto da Gabriele Galasso ed Enrico Banfi (Museo di Storia Naturale di Milano), Fabrizio Bartolucci e Fabio Conti (Centro Ricerche Floristiche dell'Appennino, Università di Camerino - Parco Nazionale del Gran Sasso e Monti della Laga), Nicola Ardenghi (Università di Pavia) e Laura Celesti-Grapow (Università La Sapienza di Roma). Peruzzi, in collaborazione con Brunello Pierini e Francesco Roma-Marzio , ha inoltre curato la parte dello studio relativo alla flora toscana."
"'State of Pride', il doc (da Oscar) sul movimento gay voluto da YouTube sarà gratis","YouTube ha scelto il prossimo film da trasmettere sulla sua piattaforma gratuitamente, vale a dire non nella sezione Premium a pagamento: sarà un documentario sul movimento Gay Pride, un lavoro diretto dai registi premi Oscar Rob Epstein ( The Times of Harvey Milk ) e Jeffrey Friedman ( Common Threads: Stories from the Quilt ) che sarà visibile da giugno 2019, a cinquant’anni di distanza dai moti di Stonewall, i violenti scontri tra gruppi di omosessuali e la polizia di New York in seguito ai quali - era il 28 giugno 1969 - si fa risalire la nascita del movimento dell’orgoglio gay, il gay pride, appunto. Lgbt, video della Casa Bianca celebra Stonewall. Obama: ""Monumento nazionale"". State of Pride , questo il titolo del documentario, promette di restituire il significato del movimento LGBT raccogliendo punti di vista diversi. Raymond Braun , 27enne che ha già curato parecchie campagne per celebrare la comunità LGBT proprio su YouTube, al punto da essere diventato una delle voci più riconosciute all’interno del movimento, viaggerà per le principali città e le campagne statunitensi durante i vari gay pride, facendo interviste e raccogliendo le esperienze degli individui per cui quell’evento costituisce uno dei momenti principali dell’anno. Il documentario è stato girato nell’arco di parecchi mesi, per cercare di coprire l’intero calendario del Pride in America. “Siamo onorati di portare questo documentario interessante e importante, State of Pride , al pubblico di tutto il mondo”, ha detto la curatrice dei contenuti di YouTube, Susanne Daniels . “Nel film ci sono conversazioni con individui molto stimolanti che raccontano il movimento e come questo è cambiato nel corso di cinquant’anni”."
"Renzi con Putin: ""Guerra fredda fuori dalla realtà. Ue ridiscuta le sanzioni contro Mosca""","SAN PIETROBURGO - Matteo Renzi chiederà alla Ue di ridiscutere le sanzioni adottate dall'Unione in risposta alla crisi ucraina. Il premier lo dichiara in conferenza stampa dopo il bilaterale con Putin a margine del Forum economico di San Pietroburgo. ""Le sanzioni non si rinnovano in modo automatico, ma il punto chiave è che o c'è un dibattito politico dentro il Consiglio su quello che sta avvenendo o le sanzioni e le controsanzioni diventano ordinaria amministrazione. Noi anche nella prossima riunione degli ambasciatori a Bruxelles chiederemo che di sanzioni si discuta in sede di Consiglio e si possa sentire quale è stato dell'arte sull'attuazione di Minsk"". Lo scorso dicembre l'Ue ha esteso fino al prossimo 31 luglio le sanzioni inflitte a Mosca per il ruolo svolto nella crisi ucraina e, secondo quanto dichiarato il 15 giugno dal ministro degli Esteri Paolo Gentiloni, ""è molto probabile che vengano prolungate"". Durante la tavola rotonda con il capo del Cremlino, il presidente del Consiglio ha evidenziato la necessità di uno sforzo comune per il riavvicinamento tra Russia e Ue, partendo dal rispetto dei trattati di Minsk. ""Abbiamo valori comuni. Mosca è strategicamente importante per la risoluzione dei conflitti internazionali. E l'Italia vuole essere più presente economicamente in Russia"". Dopo il bilaterale, il premier annuncia: ""Abbiamo chiuso accordi per più di un miliardo di euro, che potenzialmente spalancano partnership per oltre 4-5 miliardi"". Sul fronte dell'energia, aggiunge il presidente del Consiglio, ""da qui a 20 anni Russia e Italia avranno tanti settori di cooperazione e quello energetico sarà tra quelli prioritari. Con il buon senso, le soluzioni si troveranno facendo uno sforzo tra le autorità russe e quelle europee. Ci sono vicende del passato difficili da affrontare. Sul South Stream, ad esempio, io avrei preferito che fosse andato avanti, questo non è accaduto e non per responsabilità della Russia e dell'Italia"". Putin: ""Con Usa dialogo ma non lezioni"" . Una nuova guerra fredda? ""Non vorrei ragionare in questi termini, nessuno vuole questo, noi non lo vogliamo, non è necessario. La logica di sviluppo delle relazioni internazionali non è di contrapposizione globale. Trump? Ho detto solo che è una persona brillante e lui ha detto che è disponibile a ristabilire il pieno dialogo con la Russia. Noi appoggiamo questo, ma lavoreremo con qualunque presidente verrà eletto"". Così il presidente russo, Vladimir Putin, nel corso della sessione plenaria del Forum di San Pietroburgo, alla quale partecipa anche il presidente del Consiglio italiano Matteo Renzi assieme al presidente del Kazakhstan, Nursultan Nazarbayev. La Russia non vuole contrapposizioni, ma Putin critica la regia americana dietro le posizioni dell'Europa: ""Non vogliamo che gli Stati Uniti impartiscano lezioni, condizionando i rapporti dell'Ue con noi"". Putin parla evidentemente delle sanzioni imposte alla Russia a seguito della crisi con l'Ucraina. ""Le sanzioni - spiega il presidente russo - hanno conseguenze di rimando che fanno ombra sull'Europa, mentre"" le controsanzioni russe ""hanno effetto zero per Washington, che dice all'Europa di portare pazienza. Ma perché l'Europa dovrebbe portare pazienza? Se lo vogliono va bene, magari il presidente Renzi che è qui potrebbe spiegarlo"". ""Guerra fredda fuori dalla storia"". Chiamato direttamente in causa, il presidente del Consiglio afferma: ""Noi abbiamo bisogno di considerare che la parola guerra fredda non può stare nel vocabolario del terzo millenio. E' fuori dalla storia, fuori dalla realtà ed è inutile. Noi abbiamo bisogno che Ue e Russia tornino ad essere buoni vicini di casa. Russia ed Europa condividono gli stessi valori"". Lo vuole l'Italia, in particolare. ""Il mio Paese - dice Renzi - vuole rafforzare la sua presenza economica in Russia. E sarebbe felice che le sue tecnologie per l'agricoltura fossero applicate in Russia per rafforzare quel legame finché persiste il bando di Mosca sui cibi della Ue"". Quanto agli Usa, osserva Renzi, ""sono un grande modello di democrazia da cui ho molto da imparare. Anche l'Italia - aggiunge il premier - lavorerà con chiunque sarà il prossimo presidente, personalmente preferirei dire chiunque sarà 'la' prossima presidente"", auspicando la vittoria di Hillary Clinton. Al che Putin interviene a sua volta per lodare pubblicamente il presidente del Consiglio: ""Renzi è un grande oratore, mi complimento con lui per l'ultimo intervento. L'Italia può andare fiera di un premier del genere"". ""Russia strategicamente fondamentale"" . Secondo Renzi, i buoni rapporti tra Russia ed Europa passa necessariamente attraverso la totale applicazione delle misure previste dagli accordi di Minsk per una normalizzazione delle relazioni tra Mosca e Kiev. Così si potrà pienamente recuperare il ruolo strategico che la Russia può giocare sullo scacchiere internazionale. ""Condivido l'appoggio saggio sulla questione siriana - cita ad esempio il presidente del Consiglio -. Aggiungo che a mio giudizio è fondamentale che la Russia sia partecipe ai tavoli mediterranei. Noi siamo molto interessati al fatto che la Russia sia partner nella risoluzione di alcuni conflitti"". Russia-Ue, Renzi: ""Serve lo sforzo di tutti, pacta sunt servanda"". Nel discorso di Renzi torna protagonista anche la bellezza, che lo ha ""sommerso ""al museo Hermitage e che costituisce l'identità non solo della Russia ma dell'Europea occidentale. E lo voglio dire: è stato bello vedere a Palmira un autorevole direttore d'orchestra russo e vedere che in quella terra martoriata tornava a splendere la civiltà"". ""Ue, o si cambia o è la fine"" . A questo punto Matteo Renzi rivolge lo sguardo all'Europa, in attesa dell'esito del referendum britannico. ""Se la Gran Bretagna esce, sarà per sempre. Ma chi rischia più di tutti sono i cittadini inglesi non i cittadini europei anche se in un prima fase ci saranno tensioni finanziarie molto serie. Penso che vincerà il 'restare' in Europa, gli inglesi sono più pragmatici di quello che si pensa"". In ogni caso, con il Regno Unito dentro o fuori, ""l'Europa basata sull'austerity è destinata a finire. Nel 2017 la Ue deve ripartire altrimenti è finita"". E qui Putin interviene di nuovo: ""Non sono così pessimista, comunque vadano le cose l'Europa non finirà mai: l'Europa è l'Europa""."
"Polonia, Fabianski: ""Gara dura, mai sottovalutare l'avversario""","MARSIGLIA - ""Abbiamo passato il primo turno con la Germania, campione del mondo, e questo ci rende soddisfatti"". Lukasz Fabianski, portiere della Polonia, si gode il successo di misura sull'Ucraina che permette ai suoi di approdare agli ottavi contro la Svizzera. ""ABBIAMO UN GRANDE CARATTERE"" - ""La partita contro l'Ucraina è stata difficile - spiega Fabianski - non si dovrebbe mai sottovalutare un avversario. Abbiamo avuto meno possesso palla di quanto avremmo dovuto. Abbiamo vinto anche senza un grande gioco, il che la dice lunga sul carattere della squadra""."
"La Turchia sotto accusa: ""Giudice Onu in cella nonostante l’immunità""","ISTANBUL. C'è anche un giudice dell'Onu in cella, fra le 40mila persone arrestate nella repressione seguita al fallito colpo di Stato in Turchia. Il suo nome è Aydin Sefa Akay, nato 66 anni fa ad Ankara. E' stato fermato il 28 settembre 2016, e da 9 mesi è in galera. L'accusa contro di lui? Avere scaricato (legalmente, da Google play store) l'applicazione di chat Bylock, considerato il sistema di raccordo usato dai militari golpisti, e di possedere nella sua biblioteca due libri (anche questi pubblicati tempo fa e in molti negozi): uno dell'imam Fethullah Gulen imputato di essere la mente del putsch, e l'altro scritto dall'ex direttore di Zaman, quotidiano ""gulenista"" oggi commissariato e riconvertito in filo governativo. Fra tre giorni, mercoledì, la corte si riunirà per la terza volta ad Ankara ed emetterà il verdetto definitivo. Akay rischia, con l'accusa di ""sostegno al terrorismo"", dai 6 ai 15 anni di prigione. A nulla vale l'immunità diplomatica di cui gode come giudice speciale Onu per i Tribunali penali su Ruanda ed ex Jugoslavia. Pericoloso precedente. E a niente sono serviti i ripetuti appelli di organi internazionali. La Turchia è stata così deferita al Consiglio di sicurezza Onu. E ora una richiesta di incriminazione internazionale è pronta presso il Meccanismo dei Tribunali penali Onu contro il Presidente Recep Tayyip Erdogan e il suo ministro della Giustizia, Bekir Bozdag, ""per avere interferito con l'amministrazione della giustizia"": la Turchia non ha mai risposto sul caso e non ha voluto rilasciare l'alto magistrato. Adesso si richiede di procedere. In Italia vive la figlia del giudice, Meric, che studia pittura a Milano all'Accademia di Brera ed è sposata con un biologo italiano, Guido Trivellini. ""Mio padre è un laico - spiega a Repubblica - è stato educato così, al confronto aperto. Ma ora nel mio Paese la stampa vicina al governo gli lancia critiche antisemite e infamanti. Da un lato scrivono di 'questo ebreo che fa parte delle Nazioni Unite', e dall'altro lo considerano di aver fatto parte del gruppo islamista accusato del golpe. Il 19 maggio sono finalmente riuscita a vederlo: fisicamente sta bene, anche se è dimagrito. Ma è lo spirito il più toccato. Sono in 6 persone in una cella per 4, libri vietati, giornali proibiti, mentalmente per lui è molto difficile"". Akay è docente universitario di Diritti umani ed è stato ambasciatore turco in Burkina Faso. Ha trascorso molti anni ad Arusha, lavorando per il tribunale Onu, è stato poi riconfermato dall'allora segretario generale Onu, Ban Ki Moon, acquisendo piena immunità diplomatica. Ma la repressione seguita al golpe non è andata per il sottile ed è finito in guardina. Per lui si sta battendo la comunità internazionale. Theodor Meron, presidente del Meccanismo per i tribunali penali Onu, ne ha denunciato all'Assemblea generale l'arresto e la detenzione illegale. Ma le sue richieste di poterlo vedere, così come quelle dei rappresentanti Onu, sono sempre state respinte. A gennaio la Turchia è stata formalmente convocata all'Aia : nessuna delegazione ha mai risposto all'invito. A marzo Ankara è stata infine deferita al Consiglio di sicurezza. L'altro giorno all'Onu si è tornati a discutere del caso e molti Paesi, tra cui Francia, Gran Bretagna e Svezia, hanno preso una posizione ferma sul riconoscimento dell'immunità al giudice e sul suo rilascio. Presso la Corte Europea per i diritti dell'Uomo di Strasburgo è attivo un ricorso. A Roma si sta muovendo l'Associazione nazionale magistrati e il Consiglio superiore della magistratura. E' un nuovo caso internazionale scottante, che tocca adesso anche l'Italia, e non mancherà di portare nuova attenzione verso la Turchia."
"Popolare Vicenza, Marchini: ""Tutto in regola, solo fango elettorale""","""Classico fango elettorale"", ribatte Alfio Marchini, raggiunto al telefono per commentare la vicenda Popolare di Vicenza . ""Il deputato Fabio Rampelli aveva annunciato a Sky che sarebbero uscite cose su di me da Vicenza. Evidentemente, ha buoni informatori"". È vero che attraverso i fondi lussemburghesi vi sono arrivati 60 milioni? ""È tutto alla luce del sole. Era un bond al 5 per cento. E poi la società Imvest non è del gruppo, e non mi pare un errore da poco"". L'ispettore di Bankitalia ha segnalato anche che il Gruppo Marchini ha beneficiato di 25 milioni della Popolare di Vicenza attraverso Methorios. ""Ripeto, qual è il problema?"". Nessun problema nemmeno per i due bonifici segnalati all'Uif di Bankitalia? ""Sono normali operazioni all'estero, stiamo parlando di nulla"". È vero che ci sono crediti incagliati per 75 milioni a vostro nome? ""L'esposizione diretta è della società Lujan, da cui io sono uscito quando sono entrato in politica. Su quel finanziamento sono stati pagati otto milioni di euro di interessi. La Lujan in questo caso è parte lesa e so che il management si sta confrontando con la banca. Di sicuro sono stati pessimi investimenti. Se i finanziamenti che ha fatto con le società di cui si parla Vicenza li avesse fatti con tutti non avrebbe un buco di 1,5 miliardi, ma un attivo. Diffido chiunque a strumentalizzare informazioni non corrette che già ci hanno arrecato danni morali e materiali di cui a qualcuno verrà chiesto conto"". ( fa. to.)"
"Migranti bloccati sulla Diciotti. L'attacco di Saviano: ""Sequestro di persona""","""Sequestro di persona"". Per lo scrittore Roberto Saviano, è quello che stanno subendo i 177 migranti bloccati da cinque giorni sulla nave Diciotti della Guardia Costiera in attesa di sapere se, dove e quando potrà sbarcare i profughi. ""La nave Diciotti della Guardia Costiera italiana che per 5 giorni è stata ormeggiata davanti al porto di Pozzallo, ora si è spostata a Catania e non può ancora sbarcare i 177 esseri umani presenti a bordo per ordine del ministero degli Interni (o per lo meno di questo si vanta il Ministro della Mala Vita)"", scrive Saviano in lungo post su Facebook. ""La legge prevede che un soggetto possa rimanere nella disponibilità della polizia giudiziaria (tale è la guardia costiera) per un termine massimo di 48 ore. Trascorso quest o tempo, senza la convalida di un giudice, siamo al cospetto di un sequestro di persona. È vero o no, quanto affermo, Procuratore della Repubblica di Catania, dottor Carmelo Zuccaro? lo chiedo a lei perché, almeno questa volta, è competente a procedere"", sottolinea provocatoriamente lo scrittore ricordando che fu proprio la Procura di Catania ad avviare le prime inchieste sulle Ong che soccorrono i migranti. ""Se questa situazione - continua Saviano - fosse effettivamente dovuta ad atti formali del ministero degli Interni (mi permetto di suggerirle di approfondire con attenzione questa circostanza), si saprebbe già sin da ora chi è il mandante di questo sequestro di persona “di Stato”. Ma se nessuno procede, ci troveremo al cospetto di una grave omissione di atti di ufficio che, ledendo il principio di separazione tra i poteri dello Stato, mette l’Italia al di fuori della civiltà giuridica"". Lo scrittore chiude il suo intervento ricordando che qualche giorno fa fu attaccato da un giornalista del Corriere della Sera per avere affermato che l'azione del governo è ispirata alla palese violazione della Costituzione, peraltro proprio con riguardo alla inviolabilità della libertà personale. Quindi la pubblicazione dell'articolo 13 della stessa Costituzione, quello che appunto recita che ""la libertà personale è inviolabile""."
"Dating online, la carica degli over 50: nasce il sito per gli incontri 'senior'","L’ANNO scorso oltre un milione e mezzo di italiani “over 50” avrebbe usato almeno una volta internet per cercare un partner sui siti d’incontri. Dating online o come volete chiamarlo. In un caso su due dopo l’incontro ci sarebbe stato un seguito con implicazioni di tipo sessuale e in ben un caso su sette la scintilla digitale si sarebbe trasformata in una relazione stabile. Dunque, facendo qualche conto, oltre 200mila relazioni tra over 50 sarebbero nate attraverso il web e di queste 50 mila solo nell’ultimo anno. Ciascuno sereno a casa propria, con incontri nel fine settimana. Sono i dati di uno studio realizzato da Singles50, nuova piattaforma che proprio in questi giorni parte anche in Italia. Il nostro Paese si aggiunge così agli oltre trenta mercati internazionali in cui il servizio è già attivo. Lo studio ha analizzato i comportamenti e abitudini online di 2.230 italiani, uomini e donne, di età compresa fra i 50 e i 65 anni. ""Si tratta di una generazione che ha acquisito una grande confidenza con le tecnologie digitali - spiegano dal sito – i cinquantenni di oggi avevano 25 o 30 anni quando internet ha iniziato a diffondersi negli anni '90. Pur non essendo nativi digitali si sono trasformati senza problemi in adulti digitali e molti di loro oggi dominano il web quanto i loro figli"". Tornando ai numeri, su circa quattro milioni di single over 45 (fonte Istat) oltre un terzo (35%) ha cercato almeno una volta un partner attraverso il web, su siti dedicati (quindi evitando i social). L’incontro fisico avviene, mediamente, sempre secondo lo studio di Singles50, dopo 8-10 giorni dal primo contatto. In un caso su due, al primo appuntamento ne seguono degli altri e, come si diceva, tendenzialmente si fa sesso. ""Le persone mature sono in genere più consapevoli e, paradossalmente, più libere nel sesso. Accade sempre più spesso che sappiano ciò che vogliono e, soprattutto, ciò che non vogliono. Per esempio, perdere troppo tempo"" aggiungono dalla piattaforma. Come si spiegava, difficile però che il rapporto si trasformi in una convivenza. Singles50 è attivo in oltre 35 Paesi e conta un totale di cinque milioni di iscritti. Fa parte della galassia del gruppo Insparx, multinazionale con sede a Monaco di Baviera che ha lanciato negli scorso anni Be2 e C-Date. Il primo, nato nel 2004, conta quasi 30 milioni di iscritti in 37 paesi ed è rivolto a chi cerca l’anima gemella, o comunque relazioni a lungo termine. Il secondo, diffuso in 30 Paesi, è espressamente pensato per le relazioni occasionali ed è nato anch’esso circa dodici anni fa. Entrambi sono da tempo presenti (“con successo”, dicono dall’azienda, senza dare numeri specifici sul mercato tricolore) in Italia."
"Nanni Moretti premiato per 'Santiago, Italia': ""Il mio film sull'accoglienza in un Paese che va in direzione opposta""","""Sono contento che questo piccolo film sull'accoglienza sia uscito in un periodo in cui un gran pezzo della società italiana è andato nella direzione opposta alla solidarietà, ha acquistato ancora più attualità questa bella storia di cui andare fieri"" ha detto Nanni Moretti ricevendo il Nastro d'argento dell'anno assegnato dal Sindacato nazionale giornalisti cinematografici per il suo documentario Santiago, Italia . ""È una storia dei miei 20 anni - ha ricordato il regista, ora impegnato nella lavorazione del suo nuovo film, Tre piani - ma nelle presentazioni che ho fatto in giro per l'Italia ho visto che riesce a parlare anche alle ragazze e ai ragazzi di oggi ed è stata una bella sorpresa. Quando ho cominciato a lavorare al documentario c'era un Paese, il nostro, un po' meno rancoroso e incattivito, far uscire questo documentario ha acquistato un segno ancora più forte"". Nanni Moretti: ""Il mio film sull'accoglienza in un'Italia che va in direzione opposta"". ""È un riconoscimento che premia la qualità del film riconoscendone anche il valore civile e, per dirla con Moretti, per niente imparziale di un 'viaggio' importante che ha attraversato sugli schermi e nelle sale l'incontro col pubblico in tutt'Italia"" dice il Sindacato nazionale giornalisti cinematografici nella motivazione del premio. 'Santiago, Italia' di Moretti è il film della Critica. ""Un Nastro importante, anche per l'attualità che esprime, dunque. Si aggiunge al Nastro speciale ad Andrea Camilleri "", mentre il sindacato annuncia anche il riconoscimento alla carriera a un inguaribile cinefilo, oltreché regista e operatore culturale tra i più ostinatamente indipendenti di almeno mezzo secolo di cinema: l'autore quest'anno di Ora e sempre, Riprendiamoci la vita Silvano Agosti ."
"Startup Stories cambia rotta, per raccontare quelle che fanno azienda","È difficile ovunque cominciare. Ma in Italia lo è ancora di più. Un Paese dove gli ostacoli per chi vuole fare impresa, fiscali e burocratici, appaiono spesso insuperabili. Dove il fallimento è ancora un marchio di infamia, più che il segno di averci provato. E che la volta successiva - grazie all'esperienza fatta - si avranno più possibilità di riuscirci. Dove i ragazzi, nelle aule di scuola e quando si affacciano sul mondo del lavoro, sono spinti a seguire percorsi tradizionali e prestabiliti piuttosto che a crearne di nuovi e personali. Startup Stories è nato per raccontare la loro eresia. Storie di imprenditori, molti dei quali giovani freschi di laurea, con un'idea innovativa e tanta voglia di trasformarla in impresa. Parlando il linguaggio della tecnologia, a volte un po' oscuro ma fresco di entusiasmo, in un Paese prigioniero della tradizione. Oggi in Italia molte di quelle aziende immaginate esistono davvero. Nell'apposito albo di Infocamere, ultimo aggiornamento al 21 settembre, sono 4605 le startup innovative registrate. Non certo numeri da Silicon Valley, irraggiungibile Mecca della tecnologia, e lontani anche dagli ecosistemi europei più avanzati, come Londra o Berlino. Ma in costante aumento, mese dopo mese. Già dal 2012, per merito del governo Monti, il settore ha una normativa che incentiva e favorisce gli imprenditori under35. Le startup sono entrate nell'agenda della politica più illuminata, nazionale e regionale, che ha capito come solo investendo in tecnologia possano arrivare crescita e posti di lavoro. Soprattutto, per molti ragazzi ""fare impresa"" è diventata un'ipotesi concreta e percorribile. Eppure startup è solo un inizio. Poi bisogna crescere, e l'impresa è ancora più difficile: solo una su dieci ce la fa. Perché per maturare, dopo un naturale periodo di incubazione, un'azienda deve misurare la propria idea con il mercato. Laddove l'idea da sola non basta. Si, perché serve capire come guadagnarci dei soldi, cercare investitori disposti a scommettere, conquistare i clienti, battere la concorrenza. ""Scaleup"" si chiama, ovvero diventare grandi, e in Italia questo stato rappresenta ancora l'eccezione. In media le nostre startup iscritte hanno meno di tre dipendenti ciascuna, sono delle micro aziende. Solo 23 fatturano oltre due milioni di euro l'anno. Dice una ricerca della Startup Europe Partnership che su quasi mille scaleup registrate nel Continente , imprese capaci di raccogliere più di un milione di dollari di finanziamenti, solo 72 sono italiane. E così le exit tricolori, il momento in cui le startup vengono acquisite o quotate in Borsa, sono ancora poche e povere. Non abbiamo fuoriclasse all'altezza della francese BlaBlaCar , l'inglese Shazam o la tedesca Zalando , per citare alcune Made in Europe che stanno conquistato il mondo. Ma siamo in ritardo anche sui mediani, aziende non miliardarie ma capaci di stare sul mercato. Segno che se le idee non mancano, come questa rubrica ha mostrato in questi mesi, ci vuole un passo ulteriore in tutto quello che permette loro di sfondare, dalle competenze imprenditoriali ai capitali. È per questo, per raccontare e accompagnare il prossimo passo in avanti del nostro ecosistema, che anche per Startup Stories è venuto il momento di cambiare. Significa raccontare un po' meno storie di ragazzi, perché raramente al primo tentativo si ha successo, ma trattare le startup come vere e proprie aziende, analizzandone prospettive e debolezze. Raccontando un po' meno fondi a perdere, e concentrandoci invece come le politiche pubbliche possono ostacolare o favorire l'imprenditoria tecnologica. Significa celebrare un po' meno chi vince le decine di concorsi per startup, e raccontare invece come alcune aziende riescono a attirare investimenti, aumentare il fatturato e essere acquisite. Che poi sono quelle che realmente possono fare sistema. Di casi di successo anche in Italia ci sono. Pensiamo a Soundreef , che sta cambiano il mercato dei diritti discografici. A Genenta che ha raccolto sei milioni di euro. Basta guardare ai ragazzi di Personal Factory , che stanno cambiando il modo di produrre. Ne parleremo di più, perché sono casi come questi quelli che possono ispirare. La nuova Startup Stories parlerà sempre di idee, perché è da lì che ogni impresa inizia. Ma più che della loro genesi, ci occuperemo del loro sviluppo. Perché è solo allora che diventano innovazione."
Misteri e omicidi nella Valle dei Templi,"Come scrivere della Sicilia, la regione più raccontata d'Italia, senza cedere alla retorica, ai luoghi comuni o solo all'ovvio? E come rappresentarla in fiction per avvicinarsi il più possibile alla realtà? Gaetano Savatteri, giornalista e scrittore di riconosciuto talento, ha scelto in Il delitto di Kolymbetra (Sellerio), la strada dell'invenzione dissacratoria e dell'ironia spaziando con sapienza e leggerezza tra giallo, commedia e noir. Sfida riuscita al meglio, grazie soprattutto a Saverio Lamanna, cronista free lance dalla disoccupazione facile, con cui l'autore ingaggia un fecondo gioco di specchi a colpi di battute e disincanto. Fino a quando il protagonista, con l'aiuto del suo amico Peppino Piccionello, riesce finalmente a risolvere l'enigma che anima la trama. A Kolymbetra, luogo incantato nella Valle dei Templi di Agrigento, viene trovato ucciso Demetrio Alù, celebre archeologo. Il delitto avviene mentre è in corso una riunione alla quale partecipano studiosi di numerosi paesi allo scopo di discutere ""il mistero della Valle"", legato a un celebre teatro sepolto e mai venuto alla luce. In quelle ore, Saverio Lamanna si trova per caso proprio ad Agrigento, incaricato di raccontare una scoperta archeologica per la rivista con la quale collabora, ma gli eventi lo sovrastano e si trova a indagare sul delitto proprio mentre, intorno a lui, si dipana tra gioie e dolori la quotidianità. Arriva in Sicilia la sua fidanzata che gli provoca più di un turbamento e una faccenda privata distrae il suo inseparabile amico Piccionello. Ma, se i fili della trama sono tesi secondo le regole dei generi citati, oltre al tono ironico e irriverente del racconto, a catturare chi legge sono i personaggi e le citazioni colte introdotte da chi quei luoghi li conosce bene da sempre, tanto da saperne decifrare con naturalezza ombre e segreti. In una cornice intrecciata di ambizione, cialtroneria, malaffare e forse mafia, l'epilogo è a sorpresa e non è nei colpi di scena che si rivela il valore aggiunto del romanzo. Chi legge può trovare tante metafore nella Sicilia che fa da sfondo alla storia e, dalla narrazione romanzesca dei fatti, emerge un mosaico completo della realtà che, solo apparentemente, non segna confini netti tra bene e male, mentre invita a cogliere quelle sfumature che quasi sempre la cronaca trascura, a tutto svantaggio della verità. Nel romanzo la Sicilia è raccontata con una doppia chiave narrativa. L'ironia e la finzione aiutano ad avvicinarsi alla verità? ""Chi racconta la Sicilia, metafora dell'Italia, come è stato detto, si confronta con una realtà fortemente rappresentata, raccontata e ricostruita in letteratura, nel cinema, nella fotografia: insomma, una terra radicata nell'immaginario collettivo. Tutti hanno un'idea della Sicilia, più o meno preconcetta. L'ironia e la dissacrazione, sotto forma di finzione, possono aiutare ad evitare la retorica, che si annida dietro ogni angolo della Sicilia narrata. Il pericolo è di cadere nel luogocomunismo, riproponendo schemi vecchi o risaputi - dal gallismo di Brancati al neogattopardismo, tanto per fare due esempi - se non addirittura rappresentazioni folkloristiche. Stanco di questi modelli, in cui si finisce sempre per precipitare, credo che l'ironia sia un modo per aggirarli. Peraltro, in un luogo e in un tempo in cui è forte la tentazione di cedere alla rassegnazione o all'indignazione perenne da Facebook, uno sguardo disincantato e un po' corrosivo può essere la ricetta per sottrarsi agli opposti estremisti del ""tutto va come deve andare"" o del ""niente va come dovrebbe andare"". Com'è nato il personaggio di Saverio Lamanna? ""E' nato da una sollecitazione di Antonio Sellerio, con cui abbiamo parlato a lungo, che chiedeva un personaggio che si aggirasse nel mondo del giornalismo, della comunicazione: un personaggio siciliano contemporaneo e post-moderno. Lamanna ha fatto così comparsa, per la prima volta, in un racconto breve inserito in una delle fortunate antologie gialle pubblicate da Sellerio. Non era ancora ben definito, il suo amico Peppe Piccionello faceva una fugace apparizione. Ma il personaggio, trainato virtuosamente dalla credibilità degli altri autori presenti in quella e in altre antologie (Camilleri, Manzini, Malvaldi) ha avuto un seguito di pubblico. Così è nato il primo romanzo, La fabbrica delle stelle , e ora questa seconda avventura lunga della coppia Lamanna-Piccionello"". Giornalista l'autore, giornalista Lamanna. Di successo il primo, disoccupato ma di successo anche lui, il secondo. E Lamanna scrive come Savatteri. O è Savatteri a scrivere come Lamanna? "" Quello di Lamanna è un gioco di specchi. Un gioco meta-letterario, ha detto qualcuno. Lamanna per molti versi è simile a me, ma non coincide con me. Frequenta molte persone vere che conosco e nei romanzi a volte li incontra, con i loro nomi e cognomi. Lamanna scrive libri sulle cose che gli succedono, ma i miei romanzi, scritti al presente e in prima persona, non sono scritti da lui. Io racconto questa sua ultima indagine che si svolge nella Valle dei Templi di Agrigento, ma forse Lamanna sta già scrivendo un libro su quello che gli è successo nel giardino di Kolymbetra. Mi auguro solo che lo pubblichi da un editore diverso da Sellerio, non vorrei avere Saverio Lamanna come concorrente diretto nella stessa collana. Anche perché Lamanna sostiene che scrivo come lui. E' un gioco, appunto, per ricostruire un mondo leggermente sfalsato rispetto a quello reale"". Gaetano Savatteri Il delitto di Kolymbetra Sellerio editore Pagg.246, euro 14"
"Zika, l'appello dei 125 scienziati all'Oms: ""Rinviare le Olimpiadi di Rio""","UNA LETTERA aperta di 125 scienziati che chiedono di rinviare o annullare le Olimpiadi in Brasile per il rischio Zika. Un messaggio indirizzato a Margaret Chan, direttrice generale dell'Organizzazione mondiale della sanità per chiederle di fermare i Giochi di Rio. ""Le segnalazioni dell'Organizzazione mondiale della sanità (Oms) e le nuove scoperte scientifiche mettono in evidenza quanto sia serio questo problema - scrivono i 125 esperti - . Per questo i Giochi di Rio del 2016 dovrebbero essere rinviati o organizzati altrove per una questione di Salute pubblica"". Ma per Tom Frieden, direttore del Center for Diseaes Control (Cdc) statunitense non ci sono gli estremi per un rinvio o una cancellazione. ""I rischi per le delegazioni e gli atleti non sono nulli, ma nessun viaggio ha rischio nullo - aggiunge Frieden - . I pericoli non sono particolarmente alti, fatta eccezione per le donne in gravidanza"". VIDEO -Tutto quello che c'è da sapere su Zika L'appello . ""Lanciamo questo appello nonostante il fatalismo sulla questione e il convincimento che i giochi Olimpici in Brasile siano una questione troppo importante. La storia ci insegna che questo non è vero: i Giochi Olimpci del 1916, 1940, e 1944 non furono solo rimandati, ma cancellati - scrivono i 125 scienziati alla numero uno dell'Oms - . Altri eventi sportivi importanti sono stati spostati per la paura di epidemie. E' successo anche, sempre per Zika per la Major League di Baseball, ma anche per l'Africa Cup of Nations per Ebola"". Ora - si legge ancora nella lettera - ""molti atleti e giornalisti si stanno chiedendo se partecipare o meno ai giochi Olimpici di Rio. Siamo d'accordo con i Centers for Disease Control statunitense che consiglia ai lavoratori di rinviare viaggi di lavoro in aeree colpite da Zika"". Ma ""la nostra preoccupazione più grande è la salute globale. ""L'epidemia di Zika in Brasile colpisce la salute in modi che non erano stati osservati in precedenza. Non è necessario esporre a questo rischio 500.000 turisti stranieri che verranno da diversi paesi per seguire i Giochi. Potrebbero ammalarsi e portare l'epidemia nei loro paesi. Se succederà nelle aree povere del Mondo, la sofferenza potrebbe essere molto grande"". INTERATTIVO - I consigli del governo brasiliano I dati. Già qualche giorno fa l'Oms e l'Organizzazione Pan Americana della Salute (Pah) hanno chiesto alle donne incinte di non recarsi a Rio de Janeiro o in altre parti del Brasile dove e' presente il virus Zika . La direttrice generale dell'Oms Chan ha spiegato che l'epidemia di zika in America Latina è il risultato dell'abbandono delle politiche di controllo e contenimento delle zanzare negli anni 1970. Secondo il bollettino dell'Oms 60 paesi hanno avuto una trasmissione autoctona del virus, di cui 10 per via sessuale. A destare preoccupazione è l'arrivo di Zika a Capo Verde, alle porte dell'Africa. Cresce il numero di quelli che hanno registrato malformazioni fetali attribuibili all'infezione, che sono ormai dieci, mentre casi sono sotto indagine a Porto Rico e Venezuela. Tredici paesi hanno visto invece un aumento della Sindrome di Guillain-Barrè, un problema neurologico che colpisce gli adulti. Sul documento dell'Oms si legge infine che ""è allo studio una strategia revisionata per il periodo da luglio 2016 a dicembre 2017 e verrà lanciata a metà giugno"". LEGGI I consigli dell'esperto per le donne in gravidanza"
La vita sessuale incomincia a 50 anni: il 72% lo fa una volta a settimana,"IL 72 per cento fa l’amore una volta a settimana. Chi pensa che a una certa età (ma quale?) si devono tirare i remi in barca, si sbaglia. La vita, anche quella sessuale, comincia a 50 anni. In molti casi pure più tardi. E se non comincia a quell’età, vuol dire solo che continua. A certificare che gli ultracinquantenni il sesso lo fanno, eccome, è un’indagine singolare “Sesso over 50, tabù o naturale?” condotta da un sito-dating, il “Club 50 plus.it”. La vita sessuale incomincia a 50 anni: il 72% lo fa una volta a settimana. Cosa piace. I 700 soggetti arruolati sul web si sono messi a nudo. Confessando, per esempio, di prediligere carezze e toccamenti nelle parti intime. Di lasciarsi andare a sommessi bisbigli e a sospiri per preparare il terreno a un amplesso di tutto rispetto. Insomma, un esercito di attenti ai preliminari. Perché chi parte bene, ha più probabilità di concludere meglio. Tant’è che il 95% non potrebbe mai farne a meno perché “importantissimi ed essenziali”. Non serve il Viagra. E gli anni che incombono? Nessun problema. La maggior parte degli intervistati è convinta che il tempo migliori la qualità del rapporto: il 97.8 per cento ritiene che non si è mai troppo vecchi per fare l’amore e il 91.6 punta a conservare rapporti regolari. A dichiararsi soddisfatto è solo il 13,7. La ricerca ha indagato sui comportamenti tenuti sopra e sotto le lenzuola, prima e dopo il rapporto. Con un occhio anche agli aiutini chimici, che nelle coppie di mezza età dovrebbero andare alla grande. E così si scopre che a ricorrere ai medicinali che favoriscono il sesso con la prescrizione del medico, è appena il 14,6% del campione, mentre il 73.6% di chi li compra si affida al proprio istinto senza consultare lo specialista. E non mancano quelli, e sono il 7 per cento, che “vorrebbero utilizzarli” ma non lo fanno. Perché? Temono di rimetterci la faccia a informarsi su come e quando intervenire con la pillola. Addirittura il 93.1% nega di essersi mai rivolto a un terapeuta per discutere dei propri problemi sessuali. E questo nonostante meno del 15 per cento si sia dichiarato pienamente soddisfatto del rapporto. Meglio con l'età. Ma è la differenza che fa la qualità. E alla domanda se il rapporto vada migliorando con l’età, il 34.3% ha risposto di sì, perché conosce meglio il proprio corpo, mentre il 30.5 lo interpreta come conseguenza di emozioni più intense, e quasi il 30 attribuisce il successo a una migliore intesa con il partner. Il portale dell'amore. Il primo portale europeo dedicata a incontri e amicizie per ultracinquantenni, è nato nel 2005 in Germania e ad oggi conta più di 450mila soci in 10 paesi europei. Con oltre 35mila iscritti nel Belpaese. Un portale-incontri, come ce ne sono tanti. Ma questo, made in Germany, è particolarmente curato. Rimane la sezione-confidenze. E qui il dialogo nella coppia su desideri, bisogni e preferenze conforma la tendenza a un confronto senza tabù per il 54 per cento che parla di tutto, mentre solo il 13,5 per cento non osa affrontare determinati argomenti e il 32.5% ne affronta la maggior parte ma non proprio tutti. Le scappatelle . Inibizioni a parlare di sesso fuori della coppia? Macché. Il campione intervistato ne discute in modo naturale e scherzoso, senza particolari tabù ma anche senza infilarsi nei dettagli. Poi ci sono quelli che non hanno problemi con nessuno. Tanto da “ironizzare sulle defaillances” o quello che con gli amici “parlo di sesso nella stessa maniera in cui si può parlare di un film”. “I risultati della nostra ricerca rivelano un ritratto inedito del rapporto tra gli italiani over 50 e il sesso – commenta Marianna Exter, amministratore delegato del Club 50 Plus – con conclusioni anche sorprendenti. Come quella sulla frequenza dei rapporti. E questa è la dimostrazione della nostra volontà di offrire non solo una piattaforma di incontri sicura e accattivante, ma anche un contributo concreto per migliorare la qualità della vita dei nostri utenti”."
I cent'anni del mito JFK e il grande vuoto dell'America,"Nel giorno del suo matrimonio con Jacqueline  Il senatore americano sottobraccio alla moglie con il vestito da sposa il giorno del loro matrimonio  I tre fratelli sorridenti i una immagine del 1960  Il presidente (allora senatore) con la moglie su una barca a vela, sorridenti  Il presidente Eisenhower (sx) stringe la mano al neo eletto presidente John F. Kennedy al suo arrivo alla Casa Bianca  Il senatore americano sottobraccio alla moglie con il vestito da sposa il giorno del loro matrimonio  Il presidente USA durante la sua visita in Germania  L' allora presidente degli Stati Uniti d' America (sx) insieme all' allora sindaco di Berlino ovest Willy Brandt (c) e all' allora cancelliere tedesco Konrad Adenauer davanti alla porta di Brandeburgo  JFK su un podio vicino al muro di Berlino  Le sequenze dall' omicidio del presidente degli Stati Uniti a Dallas. In macchina insieme alla moglie Jacqueline viene colpito alla testa dal suo assassino che sparava da un deposito di libri.  C'è un vuoto nel cuore dell'America, che in mezzo secolo nessuno è riuscito a colmare. Porta il nome di John Fitzgerald Kennedy. Avrebbe avuto oggi cent'anni, JFK, essendo nato a Brookline, in Massachusetts il 29 maggio del 1917 e l'ironia della sua vita trafitta ad appena 46 anni di età è che oggi sarebbe comunque morto, ma la sua morte è diventata la vita eterna dell'opera incompiuta. Kennedy è il mito che, come tutti i miti, non è mai esistito e per questo esisterà per sempre, inossidabile da qualsiasi rivelazione, illuminato da immagini incantevoli di First Lady diafane ed eleganti, di bambini felici e poi trafitti nell'incomprensione del dolore, immortale proprio perché l'incompiutezza di quei pochi giorni alla guida dell'America anni '60 rendono impossibile qualsiasi sentenza definitiva. A lui, quei proiettili calibro 6,5 sparati da una carabina ""Made in Italy"", a Terni, risparmiarono la possibilità di una sconfitta elettorale, il languore inconcludente di un secondo mandato, le fatiche della vecchiaia, consegnandolo alla fissità di un'iconostasi ortodossa, adorna di santi e divinità immobili come nell'album di queste pagine. Dunque ogni paragone con chi lo ha seguito, in quell'ufficio dalle cui finestre lui guardava il giardino della Casa Bianca con il volto nella penombra del presentimento, diventa automaticamente arbitrario, da quel Lyndon Johnson che lui disprezzava, essendone ricambiato, fino all'inquilino di oggi, Donald Trump. A molti dei suoi successori, l'ansia di riempire quel vuoto nel cuore ha appiccicato l'etichetta del ""Nuovo Kennedy"": a Carter per la giovane età, a Clinton per il riformismo moderato e per una ben nota propensione per le avventure amorose, a Obama per il salto di generazione e di storia personale, JFK il primo cattolico presidente come Barack il primo afroamericano. Ma se nessuno oggi, nel giorno della celebrazione del centesimo non-compleanno, si sognerà di ipotizzare una simile eresia, è forse proprio Donald Trump, così fisicamente, umanamente, intellettualmente diverso da lui, quello che ha più in comune, un ""Nuovo Kennedy"" alla rovescia, un ""Contro-Kennedy"". Tutti e due questi uomini ai poli opposti della ""Americanità"" hanno portato alla Casa Bianca una promessa e una speranza gonfie di passione. Nel ragazzo dal sorriso dentato, dal ciuffo denso e vero mosso dal vento dell'Atlantico a Hyannisport, era speranza positiva, sintetizzata nelle mirabili frasi dei suoi speechwriter alla Corte di Camelot, ""la fiaccola"", ""la nuova generazione"", i ""sacrifici da offrire e non da chiedere alla patria"". Nell'omone dall'improbabile criniera, speranze e promesse sono altrettanto intense, ma in negativo, tradotte in muri, isolamento, risorgimento a spese del resto del mondo, arroccamento in un'America immaginaria e rimpianta di perdute grandezze. Che è, ma questo Trump non lo capisce, esattamente l'America di Kennedy, quella di Detroit e delle acciaieria fumanti, dell'auto dalle enormi pinne cromate, della schiacciante superiorità tecnologia e industriale materializzata nella corsa vittoriosa alla Luna, della classe operaia pagata 25 dollari all'ora - una fortuna - e promossa a ""classe media"". È il vuoto scavato dalla morte di JFK nel cuore della storia americana quello che Trump promette di riempire di rabbia e di odio, venendo ferocemente detestato da chi non lo condivide come odiato era John F. Kennedy, soprattutto in quel Sud dove andò a incontrare la propria fine. Lui sognava il futuro, con il telegenico cinismo di chi non aveva illusioni, ma senza paura o vendette, diffondendo speranza nella nidiata di ragazzi esplosa con il boom della natalità postbellica. Trump teme il futuro, rimpiange il passato, alimenta il rancore e la paura. Era già un teenager, aveva quindici anni, The Donald, quando vide entrare in quella Casa Bianca - dove ora lui oggi, occasionalmente, abita - John F. Kennedy, che parlava a lui, ai suoi coetanei, all'America giovane. Ora è una nazione dominata da vecchi amareggiati e paurosi, quelli che furono giovani nel 1961 e sono precipitata nel vuoto aperto da Kennedy dentro il cuore dell'America."
"Myanmar, i rifugiati Rohingya sopportano alluvioni e smottamenti in attesa di luoghi più sicuri","BANGKOK - Il governo del Bangladesh dovrebbe ricollocare i rifugiati Rohingya che vivono in un mega campo sovraffollato in un terreno più sicuro di Cox's Bazar. Lo denuncia Human Rights Watch (Hrw) in un rapporto pubblicato oggi. I rifugiati, fuggiti dalla campagna di pulizia etnica dell'esercito birmano, iniziato nell'agosto 2017, non dovrebbero essere costretti ad affrontare alluvioni e frane e dovrebbero avere rifugi più sicuri e resistenti alla violenza delle precipitazioni, e comunque una condizione complessiva più adeguata per il loro soggiorno prolungato. Myanmar, i rifugiati sopportano alluvioni e smottamenti in attesa di luoghi più sicuri. L'allarme alluvioni: 53 mila persone in fuga. Nel Myanmar, infatti, c'è un allarme-alluvioni. La furia delle piogge stagionali - si legge su AsiaNews - ha fatto esondare quattro fiumi imponenti. Oltre 53mila persone sono state costrette alla fuga, mentre tre Stati hanno dichiarato il livello di emergenza. La popolazione chiede al governo aiuti immediati. I fiumi interessati sono il Bilin, Salween, Sittaung e Bago: l’acqua ha superato da diverse ore i livelli di sicurezza, sfondando gli argini. Le emergenze più sentite sono negli Stati Mon, Karen e Bago. Nei pressi delle città di Bilin e Thaton (Stato Mon) sono oltre 10mila gli sfollati: almeno 18 villaggi sono stati spazzati via dalle acque, mentre la pioggia continua a cadere. Circa 8mila residenti sono stati alloggiati in 32 campi di emergenza nei pressi di Bilin; gli altri 2mila sono nella zona di Kyaikto. I difficili soccorsi. Trasportare aiuti nella zona è molto difficile e pericoloso. Lo scorso 27 luglio, 3 soldati impegnati in operazioni di soccorso sono stati trascinati via dalle correnti: sono tuttora dispersi. Kwun Ngan, monaco buddista, racconta: “Nonostante i templi siano tutti nei punti più alti, l’acqua è arrivata fino a lì. Impossibile rimanere”. Nello Stato Karen sono esondati anche il Hlaing Bwe e il Salween: la popolazione ritiene di essere davanti al peggior disastro naturale degli ultimi 20 anni. “Vivo qui da quasi 40 anni – racconta U Own Myint – e non ho mai visto una cosa del genere”. Anche qui sono stati allestiti campi per la popolazione, che dovranno ospitare circa 13mila persone. Il rapporto di Hrw di 68 pagine. Porta il titolo: "" Bangladesh Is Not My Country': The Plight of Rohingya Refugees from Myanmar "", ed è basato su una visita del maggio 2018 al Cox's Bazar. Hrw ha scoperto che lo spazio medio utilizzabile è di 10,7 metri quadrati a persona, rispetto allo standard internazionale consigliato di 45 metri quadrati. I rifugiati sono ad alto rischio di malattie trasmissibili, incendi, tensioni comunitarie e violenze domestiche e sessuali. Le autorità del Bangladesh dovrebbero spostare i rifugiati Rohingya in campi più piccoli, meno densamente popolati, su terreni pianeggianti, accessibili e vicini, nello stesso sottodistretto Ukhiya, dove si trova il mega campo, suggerisce Human Rights Watch. Arrivate altre 200 mila persone. Molti dei nuovi arrivi Rohingya, più altri 200.000 che erano sfuggiti alle precedenti ondate di persecuzioni in Myanmar, vivono in quello che è diventato il più grande campo profughi del mondo, il Campo di Espansione di Kutupalong-Balukhali. Nonostante gli sforzi profusi dai rifugiati e dalle agenzie umanitarie per rafforzare le capanne, costruire infrastrutture più sicure e sviluppare piani di sicurezza, i campi dei residenti sono rimasti molto vulnerabili alle condizioni meteorologiche catastrofiche. ""Vivo nella paura di frane"". Le autorità del Bangladesh, per mantenere la pressione su Myanmar e accettare il ritorno dei rifugiati, insistono che i campi sono temporanei. Ciò, tuttavia, contribuisce alle cattive condizioni nei campi, dal momento che il governo ha bloccato la costruzione di strutture permanenti, inclusi edifici resistenti ai cicloni, e non ha autorizzato altre infrastrutture che suggerirebbero un soggiorno a lungo termine. Le opportunità educative sono inadeguate. ""Vivo nella paura di frane"", ha detto una madre di quattro figli, che abita in una capanna su un ripido pendio del campo. ""Continuo a mettere sacchi di sabbia vicino alla nostra capanna per evitare di scivolare giù per la collina. Mi piacerebbe trasferirmi in un posto più sicuro. Ci penso tutto il tempo, ma nessuno mi ha parlato o offerto delocalizzazione. "" Il trasferimento nell'isola di Bhasan Char. La flotta del Bangladesh e le squadre di costruzione cinesi hanno preparato l'isola disabitata di Bhasan Char per il trasferimento di rifugiati dalla zona di Cox's Bazar. Il ministero degli Esteri del Bangladesh, in risposta a una lettera di Human Rights Watch, ha affermato che, dal momento che la presenza di rifugiati ""sta distruggendo la situazione economica, sociale e ambientale globale"", il governo inizierà presto a trasferire 100.000 Rohingya a Bhasan Char, che sarà fortificato da un terrapieno per proteggere dalle alte maree e dalle onde. Tuttavia, l'isola di mangrovie ed erba, formatasi solo negli ultimi 20 anni dal limo del fiume Meghna in Bangladesh, appare inadatta per accogliere i rifugiati. Gli esperti prevedono che il Bhasan Char potrebbe diventare completamente sommerso in caso di un forte ciclone durante un'alta marea. Nell'isola accessi limitati per istruzione e sanità. Molto probabilmente l'isola avrà un accesso molto limitato all'istruzione e ai servizi sanitari e poche opportunità di sostentamento o autosufficienza. Il governo non si è impegnato a consentire la libertà di movimento dei rifugiati all'interno e da Bhasan Char. Oltre alle carenze ambientali di Bhasan Char, i rifugiati che abitavano lì li isolerebbero inutilmente, e impedire loro di andarsene trasformerebbe l'isola in un centro di detenzione. Bhasan Char non è l'unica opzione di delocalizzazione. Gli esperti hanno indicato sei possibili siti di trasferimento nel sottodistretto dell'Ukhiya per un totale di oltre 1.300 acri che potrebbero ospitare 263.000 persone. Questi siti si trovano in un tratto di otto chilometri quasi a ovest del campo di espansione Kutupalong-Balukhali, verso la costa."
"Sinodo, la riflessione continua: ipotesi nuovo questionario per i fedeli","CITTA' DEL VATICANO - ""Una porta si è aperta e una maggioranza si è espressa, chiedendo che si vada avanti con un nuovo corso: si dovrà valutare come attuarlo, ma indietro non si torna"". Uno dei più autorevoli padri sinodali fotografa così la terza fase del dibattito interno alla Chiesa sul tema della famiglia. Chiusa l'assemblea straordinaria , la riflessione torna dove era partita, cioè nelle diocesi, tra la gente e nelle comunità dei teologi, in attesa dell'appuntamento che papa Francesco ha fissato per ottobre 2015, quando si dovrà trarre una conclusione che, a quel punto, non sarà indolore. L'ipotesi di un nuovo questionario - Il cardinale Lorenzo Baldisseri, segretario del Sinodo, durante i lavori in aula ha lasciato intendere che ci potrebbe essercene uno nuovo da sottoporre ai fedeli, per focalizzare meglio le questioni rimaste in sospeso. A partire dai tormentati paragrafi su convivenze, omosessuali e comunione ai risposati, i tre aspetti sui quali la maggioranza qualificata dei due terzi è stata risicata (come nel primo caso) o è addirittura fallita. L'arcivescovo e teologo Bruno Forte, segretario speciale dell'assemblea e autore della prima versione del testo sui gay, ha ipotizzato che dietro alla bocciatura ci siano stati anche i voti contrari dell'ala definita ""riformista"", insoddisfatta di una esposizione troppo cauta. Il presule ritiene che altrimenti sarebbero da considerare ""bizzarri"" i 62 ""non placet"" espressi ad esempio sul comma 55, che è composto da due frasi, una tratta dal catechismo, l'altra da un documento della Congregazione per la dottrina della fede stilato ai tempi in cui Ratzinger ne era presidente. ""Forse per qualcuno il Sinodo è una battaglia o il frutto di una strategia - ha aggiunto il presule - ma questa non è la prospettiva"". Scontro sul web tra Spadaro e i ""tradizionalisti"" - Di certo le due settimane di lavori in Vaticano hanno lasciato strascichi. Sul web, ad esempio, il gesuita Antonio Spadaro è finito al centro di una polemica sulla relazione intermedia letta dal cardinale Erdo e giudicata da alcuni causa di ""disorientamento"" anche tra i padri sinodali. Il direttore della Civiltà Cattolica ha risposto contestando con una serie di tweet le interpretazioni definite ""ideologiche"" da parte di siti ""tradizionalisti"" e rilanciando il video della reazione dell'aula al testo: ""Le talpe a volte sono anche sorde"", ha scritto Spadaro riferendosi agli applausi seguiti alla lettura del documento. Gli equilibri ecclesiastici in bilico - C'è poi da gestire gli equilibri ecclesiastici messi in discussione dagli accesi confronti che hanno preceduto e accompagnato la fase sinodale. Francesco aveva chiesto la ""parresia"", cioè la massima schiettezza e nel suo intervento finale ha detto che si sarebbe preoccupato e rattristato se non ci fossero state le ""animate discussioni"" tra i padri. Ora però si dovrà trovare una soluzione. Nel 2015 si dovrà trovare una formulazione meno generica e se l'accordo dovesse mancare si dovrà fare ancora la ""conta"". In quel caso, però, la mancanza di una maggioranza qualificata costringerebbe il Papa a prendere l'iniziativa, come fece sul tema della contraccezione Paolo VI, beatificato proprio in chiusura del Sinodo, firmando la contestata enciclica Humanae Vitae. E a quel punto, visto il calibro dei rappresentanti dei due schieramenti, Francesco potrebbe finire in un contrasto con figure di vertice dei suoi dicasteri ancora più palese rispetto a quello che sembra covare in questa fase. Sempre ammesso che lo scenario nei palazzi pontifici sia uguale a quello attuale. In un'intervista al National Catholic Reporter , ad esempio, il cardinale Raymond Burke, uno dei punti di riferimento del fronte tradizionalista, ha annunciato che sta finendo la sua esperienza alla guida della Segnatura apostolica, il massimo grado del tribunale vaticano."
"Messico, ""Chapo"" è un marchio commerciale","CITTA' DEL MESSICO - El Chapo diventa un marchio: l'Istituto messicano per la proprietà industriale (Impi) ha autorizzato l'utilizzo del soprannome del superboss del narcotraffico per etichettare prodotti commerciali. Accolta quindi la richiesta presentata a più riprese nel corso degli anni tra l'altro da due ex mogli di Joaquín Guzmán Loera, Alejandrina Salazar Hernandez e Emma Coronel Aispuro, e da una delle sue figlie, Alejandrina Guzman Salazar. Un'altra dimostrazione, se ce ne fosse bisogno, dell'enorme popolarità del capo del cartello di Sinaloa, arrestato di nuovo poche settimane fa . In totale, l'Impi ha autorizzato che il nome del boss, e molte delle sue varianti - El Chapo, El Chapo Guzmán, Joaquín El Chapo Guzmán, El Chapito Guzmán, El Chapito, Joaquín Archivaldo Guzmán Loaera, Don Chapo Guzmán - siano usati per 24 tipi di prodotti, soprattutto di lusso. Fra non molto, dunque, arriveranno nei negozi messicani valigie, borse, ombrelli, gioielli, orologi, scarpe e perfino addobbi natalizi contraddistinti dal brand ""El Chapo"". Nei mercatini messicani le magliette e i cappellini con il nome del boss - ""non ufficiali"" - vanno a ruba già da settimane. La cella, l'evasione e la cattura: la parabola del Chapo in un video."
Alfonso Pecoraro Scanio rinviato a giudizio per finanziamento illecito,"ROMA - L'ex ministro dell'Ambiente, Alfonso Pecoraro Scanio, è stato rinviato a giudizio, insieme ad altre persone, con l'accusa di finanziamento illecito dei partiti. Lo ha deciso il gup di Roma, Giulia Proto, che ha fissato il processo per il 29 settembre prossimo. Con l'ex ministro sarà giudicato il fratello Marco - già senatore e anche lui esponente dei Verdi - nei cui confronti l'accusa è stata contestata in seguito al suo intervento per far ottenere un appalto per la bonifica di un terreno a Crotone per la società degli imprenditori Francesco Ferrara e Gualtiero Masini. Secondo i pm circa sei anni fa avrebbero favorito i politici con trasferimenti in elicottero, vacanze e l'acquisto di un terreno nella zona del lago di Bolsena per la costruzione di un agriturismo mai realizzato. Per tutti cade invece, perché il fatto non sussiste, l'accusa in relazione al pagamento delle utenze telefoniche riconducibili all'ex esponente dei Verdi e al suo staff. Oltre ai Pecoraro Scanio, a Masini e Ferrara sono stati rinviati a giudizio Mattia Fella, l'ex autista del ministro Cosimo Ventruti, il perito tecnico Gianfranco Chiavani e Vincenzo Napoli. Assolti gli imprenditori Carlo Pangia e Marco Gisotti."
Caso maestre diplomate: duemila subito escluse dalle graduatorie per il ruolo,"Era atteso da mesi il parere dell’Avvocatura sull'intricata vicenda delle maestre con il diploma magistrale conseguito prima del 2001-2002 che una sentenza del Consiglio di Stato, riunito in seduta plenaria a dicembre scorso, aveva escluso dalle graduatorie ad esaurimento (Gae), ovvero dal canale per l'accesso al ruolo. Il verdetto su come regolarsi di fronte a tale pronunciamento è arrivato: ha effetto immediato soltanto per i circa duemila docenti ricorrenti. Questi saranno dunque subito esclusi dalle Gae e dovranno passare alle graduatorie di Istituto, perdendo così il diritto alla cattedra fissa. In tutti gli altri casi - spiega in una nota il ministero - bisognerà attendere le rispettive sentenze nel merito, che, con ogni probabilità, si uniformeranno alla decisione del Consiglio di Stato. La vicenda coinvolge 43.600 maestre e maestri - la maggior parte precari storici - di cui cinquemila nel frattempo già assunti a tempo indeterminato. Tra questi, non risultano insegnanti che da qui a giugno rischiano di essere mandati a casa, fa sapere il ministero. Il problema si aprirà semmai nei mesi successivi e dunque con il nuovo anno scolastico. ""Restano fermi - continua la nota Miur - i diritti acquisiti di coloro che sono risultati destinatari di una sentenza già passata in giudicato"". Gli effetti sono dunque diversi. Chi è già stato assunto e ha una sentenza favorevole passata in giudicato non deve temere nulla. Chi invece ha ottenuto la cattedra, sebbene con riserva, sarà licenziato e dovrà tornare a fare supplenze. Chi era precario, ma nelle Gae, sarà inserito nelle graduatorie d'Istituto. I tempi? Immediati per i ricorrenti, nei mesi successivi in tutti gli altri casi in cui manca una sentenza nel merito. A tutto questo le maestre col diploma magistrale si sono opposte con scioperi, manifestazioni a Roma, presidi e blocchi del traffico a Milano, Bologna e Torino. Sul fronte opposto hanno protestato i laureati di Scienze della formazione primaria e chi era già nelle Gae e si è visto scavalcato dopo le immissioni su ricorsi dei diplomati, poi bocciate in appello in seduta plenaria. Un pasticcio. Miur e i sindacati corrono ai ripari chiedendo una soluzione in Parlamento in modo da garantire continuità didattica il prossimo anno scolastico. Anief, il sindacato che ha promosso i ricorsi di massa dei diplomati, attacca: ""L'Avvocatura di Stato espelle le maestre, mette a rischio il prossimo anno e mina lo stato di diritto"". Di qui la decisione di far partire dal 28 aprile uno sciopero della fame, con un presidio permanente davanti al Miur, sino al nuovo sciopero il 3 maggio, il terzo in quattro mesi con manifestazione a Roma. Il punto è stato fatto ieri al ministero all'Istruzione in un incontro con le organizzazioni sindacali e il sottosegretario Vito De Filippo. L'obiettivo ora è una soluzione legislativa che tuteli chi lavora da anni con il diploma magistrale, ma anche i laureati che hanno un titolo abilitante e scoraggi chi vuole rispolverare il vecchio diploma magistrale per avere un posto fisso a scuola senza mai averci messo piede. I sindacati chiedono un provvedimento d'urgenza da parte del Governo . Secondo Flc-Cgil, Cisl Scuola e Uil la normativa è motivata, da un lato, dalla necessità di garantire l'avvio dell'anno scolastico 2018-19 ""che altrimenti rischia di aprirsi male, essendo coinvolti decine di migliaia di insegnanti (alcuni perfino già immessi in ruolo)"" e, dall'altro, dalla necessità di evitare il licenziamento dei docenti che hanno prodotto i ricorsi man mano che questi pervengono a sentenza. ""Una sorta di effetto domino - scrivono - che produce effetti negativi sulla necessaria continuità didattica da garantire agli studenti"". Anche la Gilda, con il coordinatore nazionale Rino Di Meglio, chiede che il Parlamento intervenga. ""Gli effetti delle sentenze che hanno permesso l’immissione in ruolo, e ormai passate in giudicato, non verranno toccati. A questo proposito - commenta Rino Di Meglio, coordinatore nazionale - restiamo impressionati dalla diversità di trattamento dovuta soltanto alla buona o cattiva sorte toccata nel corso degli anni ai ricorrenti nelle aule di tribunale”. Flc-Cgil, Cisl Scuola e Uil reclamano ""una procedura riservata, al pari di quella già prevista per i docenti della scuola secondaria, per tutti coloro che avendone titolo, compresi i laureati in scienze della formazione primaria, aspirano all'immissione in ruolo"". Se ne parlerà in un nuovo confronto con il Miur il 3 maggio"
"Tanmay, 13 anni e un sogno: ""Aiutare 100mila persone a programmare"". Grazie a YouTube","ROMA - Tredici anni e un sogno: ""Aiutare 100mila persone a programmare"". YouTube è la sua cattedra. Nel mondo, i suoi studenti. Tanmay Bakshi , 13enne dell'Ontario, in Canada, figlio di genitori immigrati dall'India, fa parte della nuova generazione di YouTuber. Quella che sfrutta la piattaforma video di Google per scambiare conoscenze, insegnare e imparare. Anche per guadagnare, grazie alla pubblicità, ovviamente. Il suo canale, Tanmay Teaches, ha 17mila iscritti. Hai una domanda su intelligenza artificiale, apprendimento automatico, algoritmi, reti neurali? Lui risponde, spigliato. Tanmay, il 13enne genietto che insegna a programmare. Su Youtube. La prima cosa che si nota, quando lo si osserva, è che Tanmay di un ragazzo di 13 anni ha la voce, lo sguardo, il portamento. In pratica tutto, tranne il curriculum. Si trova su LinkedIn, il social network per il lavoro, ed è talmente impressionante per la sua età che di lui ne ha già parlato mezzo mondo: educatore, autore e soprattutto programmatore. Un prodigio dell'informatica. Ma guai a chiamarlo genio: ""Onestamente, non lo sono"" ribatte. ""Un eterno studente"" si definisce così, ricordando una canzone del cantautore italiano Francesco Guccini . Con una differenza: Tanmay sente il bisogno di condividere quel che apprende. E lo fa, telecamera alla mano, con il resto del Pianeta. Tutto è iniziato grazie al papà, Puneet, insegnante di scienza e matematica, nonché programmatore pure lui. Tanmay aveva cinque anni: ""Quando lo guardavo scrivere alla tastiera del pc pensavo: 'Wow, questa è magia - ci racconta -. Mi ha affascinato fin dall'inizio. Poi la passione è cresciuta, ho usato la Rete come strumento d'apprendimento e non ho più guardato indietro"". Anche perché voltarsi avrebbe avuto poco senso. Da allora è stato un susseguirsi di passi in avanti. Una serie di piccoli record. A nove anni ha sviluppato la prima applicazione per iOS, il sistema operativo di Apple: si chiama ""TTables"" e ha l'obiettivo di aiutare i bambini, all'epoca più o meno della sua età, a imparare le moltiplicazioni. A dodici è diventato il più giovane programmatore del globo che sfrutta la piattaforma per sviluppatori potenziata da Watson, l'intelligenza artificiale di Ibm, individuando persino un bug nel sistema. Ha creato, dice, il primo assistente digitale, in stile Siri o Alexa, basato su Watson. Le sue potenzialità, unite a una grande capacità comunicativa, gli hanno attirato l'attenzione del gigante dell'informatica: la scorsa estate ha guadagnato la possibilità di passare qualche mese nella sede canadese di Ibm, a Toronto, per imparare dai programmatori più grandi. ""La cosa più eccezionale di essere tutor di Tanmay? Parlando con lui non sembra di avere a che fare con un dodicenne, ma con un coetaneo"", ha detto uno dei suoi mentori, Ankita Kulkarni . Se non bastasse, il 13enne ha anche scritto un libro: una guida per sviluppatori principianti di applicazioni iOS. Imparare l'arte del codice è, per Tanmay, fondamentale: ""In futuro ogni professione richiederà questa conoscenza"". Qualche consiglio per chi comincia: ""Non farlo, se non ti appassiona, e impara ai tuoi tempi. Inizia giocando, con piccole cose, facili. Mai arrendersi, persevera"". Tanmay passa il 40 per cento delle giornate programmando, gli piace andare in bici e giocare a tennis da tavolo. Sembra non ci sia niente che non sappia fare. Eppure qualcosa c'è, assicura: non è bravo a far volare gli aquiloni, ci riproverà quest'estate, e un software che ha implementato lo ha battuto a Nimble Ninja, un gioco gratuito sull'Apple Store. Se nel suo curriculum si trova già di tutto, che cosa ci riserva per il futuro? Non ci pensa molto, ma tra i mille progetti a cui lavora ce n'è uno che gli sta particolarmente a cuore: The Cognitive Story. Un'iniziativa a lungo termine che punta a migliorare la nostra vita grazie all'intelligenza artificiale. I primi sforzi si concentreranno sulle persone con disabilità. E a fare da apripista sarà una 29enne affetta dalla sindrome di Rett, una grave malattia neurologica che non le permette di comunicare. ""Stiamo provando a darle di nuovo la possibilità di parlare e connettersi con il mondo"", conclude Tanmay: ""Lavorare nel campo della salute non mi dispiacerebbe affatto""."
Scoperta nel cervello la proteina che regola lo stimolo della sete,"SCOPERTA nel cervello la proteina che controlla lo stato di idratazione dell'organismo e la sua temperatura, e che permette di regolare ad esempio lo stimolo della sete. La ricerca, portata avanti da un gruppo di scienziati del Centro di Salute della McGill University (Canada) e della Duke University (Usa), è stato pubblicato su Cell Reports . ""Abbiamo trovato quella che pensiamo sia la prima proteina che potrebbe permettere al cervello di monitorare la temperatura fisiologica"", spiega Charles Bourque , primo autore dello studio, ""ed è importante perché contribuisce a farci capire come il cervello rileva il calore e attiva lo stimolo della sete"". Questa proteina regola il flusso di ioni attraverso la membrana cellulare, un meccanismo cruciale nel bilanciare i fluidi corporei. Il sito In a Bottle , che ha riportato lo studio, commenta: ""Alti livelli di sodio possono provocare la ritenzione dei liquidi e in seguito l'insufficienza cardiaca o un trauma cerebrale. La proteina può aiutare a prevenire questo tipo di problemi"". La scoperta nasce da un lavoro precedente, svolto dal team di Bourque nel proprio laboratorio, presso il Montreal General Hospital . Alcuni studi hanno dimostrato qualche anno fa che un gene chiamato TRPV1 svolgeva un ruolo essenziale nel rilevamento del bilanciamento di fluidi nel corpo. Recentemente gli stessi ricercatori hanno scoperto che lo stesso gene è coinvolto nella rilevazione della temperatura corporea. Tuttavia, il tipo di proteina prodotta dal gene TRPV1 era ancora sconosciuta. ""La collaborazione con il gruppo di Bourque ha portato all'identificazione di un lungo canale ionico che si attiva durante la disidratazione"", ha spiegato Wolfgang Liedtke , professore della Duke University, ""mettendo in funzione i neuroni nella parte del cervello chiamata ipotalamo, che indica al corpo di agire, al fine di mantenere l'equilibrio fluido"". I ricercatori stanno cercando di capire la modalità di regolazione da parte del cervello dei fluidi interni ed esterni alle cellule in un organismo vivente. ""Poter controllare quanto sono diluiti o concentrati potrebbe essere la base di partenza per sviluppare in futuro determinati test o terapie contro certe patologie, scatenate proprio da questo squilibrio di liquidi e di ioni, che si vedono comunemente negli interventi d'urgenza dei Pronto Soccorso"", sottolineano gli scienziati guidati da Bourque ."
"Terzo Valico, esce Rettighieri: il governo fa decadere il commissario del Cociv","Il governo ha fatto decadere Marco Rettighieri da commissario del Cociv, il consorzio che realizza il Terzo Valico ferroviario tra Liguria e Piemonte . La mossa arriva con un mese e mezzo d'anticipo rispetto al termine dell'incarico. L'ingegnere Rettighieri, già impegnato sulla Tav Torino-Lione e sull'Expo, nel 2016 era stato per sette mesi direttore generale dell'Atac, il servizio di trasporto pubblico di Roma, nominato dal commissario prefettizio Tronca, prima di rassegnare le dimissioni in aperta polemica con la sopraggiunta amministrazione grillina di Virginia Raggi che ne aveva limitato il perimetro gestionale. Ora il ministro Danilo Toninelli (M5S) anticipa la sua uscita di scena dal cantiere del Terzo Valico. Una decisione, notificata con un decreto del Prefetto di Roma, che arriva a ridosso delle polemiche sull'opera, che il responsabile delle Infrastrutture ha annunciato di voler bloccare, anche se i lavori sono in avanzato stato di realizzazione . Rettighieri era stato nominato commissario del Cociv a marzo 2017, quando due inchieste avevano portato in carcere per corruzione i vertici del consorzio. La linea che dovrebbe collegare Novi Ligure a Genova con 53 chilometri di ferrovia è tra le grandi opere che il governo intende passare ai raggi x per determinarne l'effettiva necessità. Il quinto lotto costruttivo, autorizzato dal Cipe a dicembre 2017 con un provvedimento diventato esecutivo a luglio, non è ancora partito perché manca il via libera del ministero. Da qui le recenti prese di posizione di organizzazioni sindacali e parti della società civile pronte a scendere in piazza per la riapertura del cantiere."
"Massimiliano Valerii (Censis): ""E con il terrore avanza il populismo""","ROMA - ""Oggi è opportuno fare un elogio del populismo"". Massimiliano Valerii, direttore generale del Censis, spiega con una provocazione il senso della ricerca sulle paure degli italiani. Addirittura un elogio, perché? ""Perché il populismo dà voce a paure profonde che sono dentro la quotidianità dei cittadini e che non trovano espressione nei circuiti più tradizionali della politica e dei partiti"". La paura dell'altro alimenta dunque le derive populiste? ""Certo, ma non solo. Sono tre i processi attraverso i quali decifrare l'onda montante populista che colpisce l'Europa. Il primo è proprio la crescente paura dell'altro, che si intreccia al timore di attentati, accompagnata da venature islamofobe. Questa paura crea un primo sostrato sociale funzionale nel nostro Paese all'affermazione del neo-populismo"". Paura e cos'altro? ""Incide anche l'erosione del potere statuale e l'affermazione dei nuovi poteri globali non del tutto trasparenti. Oggi lo Stato appare nudo, depotenziato dalle forze del mercato. Il 47% degli italiani dà un giudizio negativo della globalizzazione. Poi c'è la crisi dello Stato sociale"". Ci spieghi meglio. ""Il populismo si alimenta del rischio sociale, legato al restringimento degli strumenti di welfare e assicurazione pubblica. Basta pensare che oltre il 53% degli italiani percepisce una contrazione della copertura pubblica nel corso del tempo e la convinzione che nel prossimo futuro questa si contrarrà ulteriormente in misura rilevante genera a livello sociale una condizione psicologica di insicurezza "". Cosa accomuna questi tre processi? ""Sono tre processi che alimentano la deriva populista e che hanno come tratto comune una nuova antropologia dell'insicurezza""."
Oculus accende i canali. Anche la realtà virtuale ha la sua tv,"ROMA - Prima lo streaming dei videogame su Facebook, poi i video lunghi su Instagram, ora la Tv per il visore per la realtà virtuale Oculus Go . Mark Zuckerberg e compagni cominciano a muovere passi importanti per far concorrenza a YouTube, Twitch di Amazon e per offrire ai canali televisivi il suo virore come piattaforma. Tune In Today: Oculus TV Now Available on #OculusGo , Featuring @facebook Watch, @RedBullTV , @PlutoTV , @NeverthinkTV , @Newsy , @netflix , @hulu , @Showtime , and more—with Fan Favorites Like @espn Coming Soon! // https://t.co/xNvuP2cWKu pic.twitter.com/tmIxHKns8v — Oculus (@oculus) June 25, 2018 Oculus TV, annunciato all’ F8 2018 , è una app che si scarica gratuitamente. Da questa si accede ad una sala virtuale: grande schermo, equivalente a un televisore di 180 pollici, in fondo una serie di scelte. Raccoglie servizi come Hulu e Showtime, la programmazione sportiva come gli incontri live della MLB tramite Facebook Watch , che si aggiungono ad altri servizi come Netflix già presenti in passato. LA NOSTRA PROVA DI OCULUS GO I video, da quelli della Nasa alla Cnn, sono presenti in buon numero fin dal lancio di Go. Oculus Tv sembra una versione concentrata, una sorta di scelta di quelli principali e di maggior pregio, che però è troppo povera almeno per ora. In Italia poi, oltre a Netflix, è possibile vedere solo Red Bull TV e Facebook video for Tv. Poco per simulare un vero palinsesto.  Peccato. Altrove l’offerta non è da primato ma almeno ha un po’ più di varietà: negli Stati Uniti si possono guardare dai contenuti live a quelli on-demand, dal The Daily Show alle risate notturne con Stephen Colbert, per non parlare delle partite dei Mondiali di Calcio. Qui bisogna accontentarsi delle produzioni originali di Facebook Watch come Ball in the Family e Red Table Talk . Insomma, la realtà virtuale ora ha la sua tv , ma è una tv che di strada da fare ne ha ancora tanta."
"Assisi, frati in rete per salvare gli affreschi","Per salvare le pitture dei maestri seicenteschi e trecenteschi che hanno scritto la storia dell'arte nella loro Assisi, i francescani si affidano alla Rete. Si rivolgono ""agli uomini di buona volontà"", ma senza bussare di porta in porta. È la questua 2.0, una campagna di crowdfunding che ha l'obiettivo di ridare luce a 620 metri quadrati di affreschi nella Basilica Inferiore di San Francesco, l'unica parte del complesso monumentale risparmiata dal terremoto del 1997. Dopo il sisma gli sforzi si erano concentrati sulle parti interessate dai crolli: per gli affreschi della Basilica Inferiore c'era tempo. Le cure sono iniziate dopo, grazie a un programma di restauro e manutenzioni più generale, avviato dalla Custodia Generale del Sacro Convento e approvato dal ministero tramite la Soprintendenza ai beni storici e artistici dell'Umbria. Perché l'ultimo passo sia fatto serve quasi mezzo milione di euro, per l'esattezza 175.999 euro per la Cappella di Santa Caterina e altri 282.617 per il lungo nartece. ""Da Assisi parte la grande campagna solidale per sensibilizzare l'opinione pubblica sull'importanza e il valore degli affreschi della Basilica di San Francesco d'Assisi - ha dichiarato padre Enzo Fortunato, direttore della sala stampa del Sacro Convento - un patrimonio inestimabile che ci permette, a distanza di quasi 800 anni, attraverso le pitture di Giotto, Cimabue, Lorenzetti, Simone Martini e Sermei, per citarne alcuni, di trasmettere la straordinaria figura del Santo attraverso quello che definiamo il primo film a colori"". I dipinti seicenteschi del nartece attribuiti a Cesare Sermei hanno bisogno di operazioni di ripristino dell'adesione e della coesione degli strati di intonaco dipinto, della rimozione delle efflorescenze saline e dei fissativi alterati. Nella Cappella di Santa Caterina è necessario consolidare la pellicola pittorica e rimuovere il particellato atmosferico, ma anche aggiornare ""la reintegrazione pittorica laddove gli interventi eseguiti quarant'anni fa mostrano evidenti alterazioni e disarmonie"". Si tratta di 220 metri quadrati dipinti nel Trecento da Andrea dè Bartoli, chiamato ad ornare per 450 fiorini la cappella che sarebbe servita da tomba provvisoria per il cardinale Albornoz. Per partecipare alla raccolta fondi è possibile donare tramite bonifico bancario su conto corrente della ""Fondazione per la Basilica di san Francesco in Assisi Onlus"" (Iban: IT 54 D 02008 38278 000029439407 Swift: UNCRITMJI2 specificando la causale: ""Donazione - salva un affresco"") oppure tramite il sito www. sanfrancesco. org ."
"Venezuela, il presidente Maduro inseguito da una folla in collera","Il presidente venezuelano Nicolas Maduro è stato inseguito per strada da una folla in collera e ha litigato con i suoi contestatori che lo seguivano e lo accerchiavano. Il fatto - testimoniato anche da un video pubblicato sui social network - è conseguenza della crisi economica che sta colpendo il paese. In molti chiedono le dimissioni di Maduro perché lo reputano responsabile dell'emergenza umanitaria . Maduro era andato a Villa Rosa (su Isla Margarita) a consegnare ufficialmente delle case a cui era stato riparato il tetto e ne ha approfittato per fare i suoi discorsi sulla bontà del governo, ma la gente ha reagito e ha cominciato un cacerolazo , ovvero una protesta colpendo ripetutamente oggetti come casseruole, pentole e altri oggetti. Lui ha fatto fermare l'auto, è sceso e ha cominciato a litigare con le persone, cercando di strappare le pentole alle persone. Le immagini della pittoresca contestazione sono state girate da un cellulare e in breve tempo sono state riprese da tutti i siti di notizie venezuelani e il video è diventato virale. Venezuela: il presidente Maduro contestato dalla folla. Richard Fermin, il sindaco dell'opposizione di Asuncion, capitale dell'isola, ha accusato Maduro di aver maltrattato una donna che lo contestava tentando di strapparle dalle mani la pentola. Il governo venezuelano non ha commentato l'episodio. Una Ong locale per la difesa dei diritti umani 'Foro penal' ha riferito che subito dopo l'incidente la polizia ha effettuato una ventina di arresti. Giovedì scorso centinaia di migliaia di venezuelani si sono riversati nelle strade della capitale Caracas per chiedere alle autorità di indire un referendum contro Maduro. In Venezuela l'inflazione è schizzata al 700 per cento. Era al 70 sei mesi fa. Molti alimenti come zucchero, riso, olio, pasta, pannolini, dentifricio, sapone, sono diventati costosissimi. L'opposizione, che ha vinto le elezioni parlamentari a dicembre, vuole un referendum per abrogare Maduro che, invece, usa tutti i suoi poteri per rimanere alla guida del paese."
"Beppe Grillo rompe un tabù, il 19 sarà da Vespa","ROMA - Beppe Grillo rompe un tabù e lunedì 19 maggio sarà ospite di ""Porta a Porta"". Il leader del Movimento 5 Stelle aveva sempre rifiutato di partecipare a talk show ed anzi aveva anche vietato ai suoi parlamentari di accomodarsi sui divanetti dei vari programmi televisivi. Ora, quando mancherà una settimana dalle elezioni europee, Grillo ha evidentemente deciso di cambiare strategia e di utilizzare anche la televisione per provare a vincere la tornata elettorale. In ossequio alla par condicio I responsabili del programma di Bruno Vespa, stanno trattando per avere come ospiti in due serate, ognuno per 60 minuti, sia Silvio Berlusconi sia Matteo Renzi. Le date sono ancora da stabilire. Lo stesso spazio verrà dedicato anche ai rappresentanti dei partiti minori."
"Texas, strage in un liceo: dieci morti. Lo sparatore, ferito e arrestato, postava simboli 'nazi'","WASHINGTON - Anticipata, soprattutto sui social, dai media locali ben prima delle fonti ufficiali, la strage alla fine è stata confermata dallo sceriffo della contea di Harris, Ed Gonzales. Nel liceo di Santa Fe preso d'assalto da un uomo armato di fucile, poi arrestato e identificato in uno studente dell'istituto, sono morte tra le otto e le 10 persone. Soprattutto studenti, come chi ha premuto il grilletto. Un ragazzo di 17 anni, Dimitrios Pagourtzis : è ferito ma sta collaborando con le autorità. Dalle prime indagini della polizia texana, non risulterebbero documenti che dimostrino l'acquisto di un'arma: per questo sono in corso indagini per capire come si sia procurato il fucile. È la 22esima sparatoria scolastica in Usa dall'inizio dell'anno. Il sito Khou è riuscito a trovare immagini postate sui suoi account social: tra queste una sua foto con una t-shirt comprata nei giorni scorsi con la scritta Born to kill (nato per uccidere) ed altre immagini di una lunga giacca verde con simboli nazisti. Sembra dunque che avesse una doppia vita, visto che ufficialmente giocava con il team di football della scuola. E faceva pure parte della squadra di danza della locale chiesa greca ortodossa. Il governatore del Texas, Greg Abbottha, ha reso noto che Dimitrios ha usato un fucile e un revolver calibro 38 che si ritiene appartenessero al padre. È stata fermata una seconda persona, probabilmente un altro studente sospettato di essere complice dello sparatore. Il bilancio è ancora provvisorio e potrebbe aggravarsi. Almeno sei i feriti, tra cui un agente di polizia in servizio nell'istituto. Il distretto scolastico sulla sua pagina Facebook spiega che gli artificieri stanno disinnescando ""possibili ordigni esplosivi"" localizzati nella scuola e all'esterno. Gli ordigni, secondo Cnn che cita fonti di polizia, sono tubi-bomba e pentole a pressione. Nella stessa scuola la polizia era già intervenuta massicciamente anche lo scorso febbraio, quando insegnanti e studenti avevano creduto di sentire rumore di spari. L'istituto era stato evacuato, ma non era stata rilevata nessuna traccia di una minaccia. Questa volta la minaccia era assolutamente e drammaticamente reale. Lo studente presunto stragista è entrato nella scuola superiore armato di fucile e ha iniziato a sparare. Allertata, la polizia ha rapidamente circondato e isolato la zona. Dopo uno scambio di colpi con gli agenti, il killer è stato infine arrestato. Usa, sparatoria in una scuola in Texas: la polizia circonda l'edificio. A 19 anni da Columbine , la storia si è ripetuta. A Santa Fe, cittadina di 13mila abitanti a sud-est di Houston , nel permissivo stato del Texas dove all'inizio di maggio si è svolta l'annuale conferenza dei lobbisti della National Rifle Association che da sempre si battono per il diritto di ogni americano a possedere un'arma, nel rispetto del secondo emendamento della Costituzione Usa. Proprio dalla scranno di quella convention , Donald Trump aveva dispiegato la sua idea per contrastare le stragi a scuola: armare gli insegnanti . Texas, sparatoria in un liceo: il momento in cui gli studenti evacuano la scuola. Raggiunta al telefono dal canale tv Ktrk di Houston , una studentessa ha raccontato di aver visto una ragazza con una gamba insanguinata mentre fuggiva assieme ai suoi compagni. Qualcuno, sembra un insegnante, aveva azionato l'allarme antincendio. ""Credevo fosse un'esercitazione, ma il nostro docente ci ha ordinato di correre fuori della scuola"", ha riferito la studentessa, aggiungendo di non essere riuscita a osservare con attenzione chi sparava perché presa dalla fuga precipitosa. Lei e i suoi compagni sono riusciti a uscire dalla scuola attraverso una porta secondaria dell'aula. Le autorità non hanno confermato queste informazioni.  Nel frattempo, le immagini riprese dagli elicotteri delle televisioni locali mostravano agenti di polizia scortare studenti in fila indiana all'esterno della scuola. E fa discutere i social il fatto che gli stessi studenti, evidentemente scossi, fossero sottoposti a una perquisizione individuale. Sulla scena molte auto della polizia e un paio di ambulanze.  Quando i dettagli della vicenda, soprattutto il numero delle vittime, non erano ancora di dominio pubblico, il presidente americano Donald Trump aveva diffuso un tweet: ""Sparatoria in una scuola nel Texas. Le prime notizie non sembrano buone. Dio benedica tutti"". School shooting in Texas. Early reports not looking good. God bless all! — Donald J. Trump (@realDonaldTrump) 18 maggio 2018 Poi, a dramma compiuto, il presidente ha definito l'attacco con armi da fuoco nella scuola superiore del Texas ""assolutamente orribile"", esprimendo ""tristezza e dolore"" per l'accaduto. Trump ha quindi proseguito: ""Questo va avanti da troppo tempo. La mia amministrazione è determinata a fare tutto quel che è in suo potere per proteggere i nostri studenti, rendere sicure le nostre scuole, mantenere le armi fuori dalle mani di chi costituisce minaccia per sé e per gli altri"". We grieve for the terrible loss of life, and send our support and love to everyone affected by this horrible attack in Texas. To the students, families, teachers and personnel at Santa Fe High School – we are with you in this tragic hour, and we will be with you forever... pic.twitter.com/LtJ0D29Hsv — Donald J. Trump (@realDonaldTrump) 18 maggio 2018 ""Il presidente Donald Trump - riferisce ancora la Casa Bianca - ha parlato con il governatore del Texas Greg Abbott offrendo le sue condoglianze per quanti sono rimasti colpiti dalla sparatoria alla Santa Fe High School "". Subito dopo Trump ha convocato la commissione sulla sicurezza delle armi creata dopo la sparatoria al liceo di Parkland e dovrebbe incontrarla nella prima metà della prossima settimana. Mentre l'hashtag #SantaFe decollava, in tantissimi sui social si sono rivolti a Trump chiedendo di fare qualcosa per fermare questa interminabile sequenza di stragi a scuola. Con toni anche durissimi, soprattutto quando le tv hanno diffuso le immagini di un fan del presidente che, poco dopo la sparatoria, si è presentato all'esterno della scuola di Santa Fe con una bandiera americana, un cappellino col nome di Trump sulla testa e una pistola al fianco. Affermando davanti alla telecamere di essere intenzionato ad entrare nell'istituto e ""rendere nuovamente grande l'America"", il celebre slogan della campagna presidenziale del tycoon."
"Tunisia, terza notte di disordini: il governo schiera l'esercito","LA PAROLA d’ordine è “Che cosa aspettiamo?”, ovvero #Fech_Nestannew, riferimento dei social network ed esplicita dichiarazione di rabbia. I tunisini sono scesi in piazza per la terza notte di seguito, le notizie di disordini inseguono quelle dei primi saccheggi. L’opposizione cavalca la protest a, con il Fronte Popolare che guarda già alle elezioni del 2019 e annuncia mobilitazione crescente, in vista del 14esimo anniversario della fuga di Ben Ali. Ma la reazione del governo sembra limitarsi alla repressione con la forza: gli arresti sono già 328, annuncia il ministro dell’Interno Khalifa Chibani , che segnala anche il ferimento di 21 agenti e conferma il lancio di una molotov su una scuola ebraica a Djerba. #Tunisia - Some pics from yesterday's demonstrations and clashes between protesters and security forces. #Fech_Nestannew #???_?????? pic.twitter.com/7dentUuyRS — Sergio Altuna (@wellesbien) 10 gennaio 2018 A Tunisi circola la voce di un possibile coprifuoco, ma un’eventuale decisione in questo senso è rischiosa. Potrebbe servire a tamponare il fermento, come è successo in passato, ma potrebbe anche stabilire una linea di confine dopo la quale non si torna indietro. E l’irritazione dei tunisini è sicuramente reale: le proteste sono divampate più in fretta nelle città depresse dell’interno, a Kasserine come a Sidi Bouzid, ma hanno coinvolto anche le zone della costa e la capitale, dove le condizioni economiche sono meno preoccupanti. I dati dell’istituto di statistica mostrano che il paese si sta riprendendo: la crescita supera il due per cento, è lenta ma appare stabile. Ma con disoccupazione altissima e inflazione galoppante, forse non è il momento più adatto per l’introduzione di misure di austerità, sia pure richieste dal Fondo Monetario Internazionale, come le tasse su casa, auto e telefoni e l’aumento del prezzo della benzina. Il pericolo, a questo punto, è che il governo di Tunisi sia tentato di adottare un atteggiamento autoritario, obbedendo a un riflesso antico. Tunisia, terza notte di proteste: gli scontri tra polizia e manifestanti. Poco rassicuranti, in questo senso, sono le denunce di presunte infiltrazioni jihadiste fra i manifestanti e la decisione di schierare l’esercito in città delicate come Sousse, Kebilia e Biserta. La visione dei tumulti potrebbe spingere il presidente Béji Caïd Essebsi a proporre riforme costituzionali che ne amplino il potere, e la conseguenza inevitabile sarebbe una polarizzazione dello scontro sociale, tanto più con un quadro politico estremamente diviso, in cui la stessa coalizione di governo comprende posizioni molto diverse, fra i laici di Nidaa Tounes e gli islamici di Ennhadha. A questo panorama si aggiungono elementi psicologici non trascurabili: la celebrazione universale della “rivoluzione dei gelsomini” ha suscitato in Tunisia speranze che solo in minima parte sono state soddisfatte. E adesso, un brusco “bagno di realtà” imposto senza gradualità dalle istituzioni finanziarie internazionali rischia di suscitare nuove rivolte, ma stavolta senza prospettiva. Per capire quale sia lo stato d’animo dei tunisini, basta guardare al ritorno degli scafisti: ridotta l’attività in Libia, crescono le partenze proprio dalle spiagge tunisine. Quando in patria regna la disperazione, il miraggio torna ad essere Lampedusa."
"Onu, il Consiglio di sicurezza: ""Autorizzata qualsiasi misura contro l'Is""","NEW YORK - Il Consiglio di Sicurezza dell'Onu lancia un segnale di unità nella lotta all'Is. I Quindici hanno approvato all'unanimità la risoluzione presentata dalla Francia in risposta agli attentati di Parigi, che invita gli Stati membri ""a raddoppiare e coordinare gli sforzi per prevenire e reprimere gli atti terroristici"". Inoltre, il documento chiede loro di ""adottare tutte le misure necessarie in linea con il diritto internazionale"", per sconfiggere lo Stato Islamico. Nella risoluzione si domanda ai Paesi membri dell'organizzazione internazionale di ""intensificare i propri sforzi per arginare il flusso dei 'foreign fighters', per prevenire e reprimere i finanziamenti al terrorismo"". Il testo è modellato sulla risoluzione adottata dopo gli attacchi dell'11 settembre 2011. E arriva nel giorno della nuova strage in Mali . A una settimana esatta dai massacri di Parigi . Mentre il Belgio innalza al massimo livello l'allarme attentati per la capitale Bruxelles . Onu, il Consiglio di sicurezza: ""Autorizzata qualsiasi misura contro l'Is"". La risoluzione in sé non fornisce comunque le basi legali per ricorrere all'uso della forza. Il testo, infatti, non invoca il capitolo 7 della Carta Onu - usato nelle grandi missioni internazionali come la I Guerra del Golfo (risoluzione 678 del 1990) e in Libia (la 1973 del 2011) - l'unico elemento che formalmente autorizza l'uso della forza e concede il crisma della legalità internazionale agli interventi armati. ""Quello dell'Is è stato un atto di guerra nei confronti della Francia - ha affermato dopo il voto l'ambasciatore di Parigi al Palazzo di Vetro, Francois Delattre - lo Stato Islamico però non ha attaccato solo la Francia e i francesi, ma tutto il mondo"". ""Nei prossimi giorni - ha aggiunto - Parigi triplicherà la sua capacità di attacco contro il cuore dell'Is con l'arrivo della portaerei Charles de Gaulle"". Mentre l'ambasciatore britannico alle Nazioni Unite, Matthew Rycroft, ha detto che oggi il Consiglio di Sicurezza ha inviato ""un segnale unanime, ossia che non ci sarà tregua negli sforzi per fermare l'Is"". L'ambasciatore russo Vitaly Churkin ha invece continuato a sostenere l'importanza di adottare anche il testo di Mosca: una versione aggiornata del documento anti-Is proposto a margine dell'Assemblea Generale che contiene ancora il punto respinto sin da subito dai Paesi occidentali, in cui si chiede di intervenire contro i gruppi di estremisti ""con il consenso dei governi degli stati colpiti"". Puntando quindi a coinvolgere nella coalizione anche il presidente siriano Bashar al Assad. Raid franco-russi. Intanto, però, è in pieno corso l'offensiva franco-russa sulle postazioni dell'Is in Siria. Almeno 36 persone sono morte durante le ultime ore nella provincia di Deir Ezzor, nell'est del Paese, controllato dai jihadisti. Tra le vittime - secondo l'Osservatorio siriano sui diritti umani - ci sono anche dieci bambini"". Secondo l'ong, si è trattato del ""più violento bombardamento in questa regione dopo l'inizio della rivolta nel 2011""."
Al via il bando di 391 milioni per la ricerca di base,"TRECENTONOVANTUNO milioni di euro per la ricerca di base, con un'attenzione specifica alla valorizzazione degli under 40 e del Sud. Come già anticipato da Repubblica, lo stanziamento è previsto dal bando Prin (Progetti di Ricerca di Interesse Nazionale) 2017 che è stato inviato alla Corte dei Conti per la registrazione ed è disponibile da oggi sul sito del Miur. L'importo per il nuovo Prin è - sottolinea una nota ministeriale - il più alto di sempre, grazie alla scelta dei ministri dell'Istruzione, Valeria Fedeli , e dell'Economia, Pier Carlo Padoan , di concentrare su questo bando fondi di diversa provenienza. Lo stanziamento di 391 milioni comprende infatti anche 250 milioni frutto di un'intesa fra Miur, Mef e Istituto Italiano di Tecnologia (Iit). Le domande si potranno presentare dal 15 febbraio al 29 marzo 2018. Fedeli e Padoan esprimono ""piena soddisfazione per l'esito dell'accordo con Iit, che ha consentito di recuperare una somma importante da destinare alla ricerca di base del nostro Paese, arricchendo uno dei bandi più attesi dal settore e dimostrando concretamente l'attenzione che il governo rivolge all'ambito strategico della ricerca"". ""Stiamo dimostrando concretamente che per noi gli investimenti in formazione, ricerca e innovazione sono fondamentali"" aggiunge la ministra Fedeli. ""Destinare 391 milioni alla ricerca di base significa anche attuare la strategia più utile all'intero sistema Paese, se vogliamo essere competitivi in un mondo globalizzato com'è quello di oggi. Ed è anche in quest'ottica che abbiamo scelto di prevedere nel bando linee di intervento riservate rispettivamente alle aree del Mezzogiorno e alle ricercatrici e ai ricercatori under 40, a tempo determinato e indeterminato"". La ricerca e l'innovazione rappresentano per il ministro Padoan ""un motore fondamentale per la crescita e la modernizzazione del Paese, priorità per le quali il governo si è sempre impegnato. Senza la ricerca, e soprattutto la ricerca di base, non sarebbero neanche ipotizzabili obiettivi volti ad accrescere il benessere dei cittadini"". Il bando Prin si caratterizza per alcuni aspetti innovativi, come la possibilità di presentare i progetti estesa al personale, oltre che delle università, anche degli Enti pubblici di ricerca. I progetti saranno valutati in due fasi e tutta la procedura sarà gestita esclusivamente per via telematica. Sono previste tre distinte linee d'intervento: linea principale con una dotazione di 305 milioni (i responsabili delle singole unità di ricerca potranno essere professori, ricercatori universitari e degli Enti di ricerca, tecnologi, dirigenti di ricerca e dirigenti tecnologi); linea giovani, con una dotazione di 22 milioni (i responsabili delle unità di ricerca potranno essere docenti, ricercatori, tecnologi under 40, anche a tempo determinato); linea Sud con una dotazione di 64 milioni (le unità di ricerca dovranno essere ubicate in una delle Regioni in ritardo di sviluppo). La ripartizione dei fondi tra le diverse aree scientifiche è così determinata: Scienze della vita, 140 milioni; Fisica, Chimica, Ingegneria, 140 milioni; Scienze umanistiche, 111 milioni. Ciascun progetto, di durata triennale, può prevedere un costo massimo di euro 1.200.000 e un numero di unità di ricerca tra 1 e 6. Alle call potranno partecipare tutti gli aventi diritto indipendentemente dal fatto che abbiano partecipato o meno al Prin precedente."
"Sicurezza, Pansa: nel dl il braccialetto elettronico per la prevenzione","ROMA - ""Creeremo sezioni anti corruzione all'interno delle Squadre Mobili"". Lo ha annunciato il capo della Polizia al convegno organizzato dall'Associazione Funzionari di Polizia sul tema della ""prevenzione della corruzione"". Alessandro Pansa ha ammesso che ""oggi, piaccia o non piaccia, la detenzione, in particolare per i reati cosiddetti ""bagatellari"", è uno strumento residuale nel sistema sanzionatorio"". ""L'arresto in flagranza - ha spiegato il capo della polizia - si sta sempre più riducendo su alcune fenomenologie criminali considerate meno gravi, tant'è vero che su alcuni fenomeni come il piccolo spaccio, l'arresto non è lo strumento attraverso il quale si contrasta il fenomeno"". ""Man mano che si riduce il sistema della carcerazione e dell'arresto - ha aggiunto - va ampliato di pari passo il sistema della prevenzione, altrimenti il sistema salta"". Pansa ha annunciato la costituzione di unità di agenti anti tangenti alla presenza di Raffaele Cantone, il Garante dell'anticorruzione. Si tratta di unità di poliziotti che vanno ad aggiungersi - alcuni dicono a sovrapporsi - al lavoro della Guardia di finanza. Chi esprime perplessità è il deputato Emanuele Fiano, responsabile Pd per la Sicurezza. ""La scelta di un investimento per la formazione di nuclei delle squadre mobili alle competenze anticorruzione - ha dichiarato - è una scelta interessante anche se personalmente vorrei capire come si inserisce in un più generale disegno di riordino delle competenze tra i vari corpi di polizia dello Stato di cui il paese ha bisogno"". Pansa ha poi annunciato a grandi linee il contenuto del decreto legge sulla Sicurezza urbana che il ministro Angelino Alfano presenterà tra qualche giorno in consiglio dei ministri. Questo piano prevede, tra l'altro, tolleranza zero contro i disturbatori della quiete notturna (esempio, ubriachi nelle piazze), contro i venditori ambulanti di merce contraffatta, contro chi utilizza bambini o handicappati per l'elemosina cosiddetta ""molesta"". La linea dura prevede l'uso di strumenti di prevenzione, finora utilizzati nell'antimafia o contro la violenza negli stadi, anche nei confronti di quei soggetti che mettono in difficoltà le zone urbane. ""Per i disturbatori delle stazioni, o delle piazze come Campo de' Fiori - ha spiegato - sono previste misure di prevenzione come il foglio di via da quelle aree sensibili. O il Daspo, il divieto di frequentare certi posti"". Pansa: ""Se il comportamento contro la sicurezza urbana è reiterato, e il reato è grave, scatta la sorveglianza speciale, e l'utilizzo del braccialetto elettronico, misura costituzionale perché comminata dal Tribunale"". Ma la prevenzione riguarda anche la corruzione che, per Pansa, resta ""una pericolosa forma di inquinamento della società ed elemento disgregante che porta il cittadino ad avere sempre meno fiducia nello Stato"". Da qui, ha auspicato il capo della Sicurezza italiana, ""la necessità di immaginare un sistema che possa ulteriormente estendere anche alla corruzione le misure di prevenzione"". In extremis, anche l'uso del braccialetto elettronico. La lotta alla corruzione - ha dichiarato Lorena La Spina, segretario dell'Anfp - ha un valore strategico per lo sviluppo economico e la democrazia nel nostro Paese. I costi sociali sono altissimi, perché oltre che compromettere il regolare funzionamento della concorrenza e del mercato, il fenomeno corruttivo induce sfiducia nella politica e disaffezione verso lo Stato e le sue istituzioni, minando alla radice la coesione sociale e l'assetto democratico. Secondo noi e autorevoli giuristi, lo strumento repressivo, benché fondamentale, non è in sé sufficiente. Serve, allora, una strategia che si avvalga anche di misure di carattere preventivo e bisogna ricreare le condizioni per diffondere una cultura della legalità, che svolga, a sua volta, un ruolo pedagogico e di prevenzione""."
"Thailandia, ferito in un attentatoun leader delle ""Camicie rosse""","BANGKOK - Uno dei maggiori leader del movimento filogovernativo thailandese delle "" Camicie rosse "" è stato colpito e ferito in una sparatoria nella città del nord est U don Thani , in quello che la polizia ha detto essere un attentato politico . Kwanchai Praipana , che guida migliaia di sostenitori pro-governo nella provincia di Udon Thani , era seduto davanti alla sua abitazione quando è stato fatto segno a colpi di arma da fuoco da aggressori non identificati , ha detto la polizia . E' rimasto ferito al braccio e alla gamba . ""Da quello che abbiamo visto su una telecamera di sorveglianza , da un camioncino color bronzo sono stati sparati diversi colpi contro la casa "", ha detto il colonnello della polizia thailandese Kowit Tharoenwattanasuk . ""L'indagine è appena iniziata , ma crediamo che questo sia un crimine politicamente motivato. "" La sparatoria potrebbe aumentare ulteriormente la tensione nella regione, dopo che il primo ministro Yingluck ha imposto lo stato di emergenza nella capitale , Bangkok , da mercoledì, per tentare di bloccare il movimento di protesta che sta cercando di costringerla a lasciare il potere ."
"Il verde aiuta i pazienti, il primo giardino pensile sul tetto di un ospedale","UNA realtà nuova, non solo in Italia, ma anche a livello internazionale. Al Policlinico Gemelli di Roma, si coniuga ricerca e benessere dei pazienti. Anzi delle pazienti, perché il centro di Farmacologia clinica di genere è dedicato alle donne. Al decimo piano dell’Ala O della struttura ospedaliera, infatti, architetti, designer e medici hanno collaborato insieme per ridisegnare gli spazi di cura, grazie al contributo dell'Associazione ""Oppo e le sue stanze"" onlus, partner già da anni del Gemelli per la realizzazione di altri centri: un terrazzo e un reparto rinnovati secondo le regole del design biofilico - basato cioè sulla realizzazione di spazi caratterizzati da un’atmosfera molto vicina alla natura - che possa favorire il benessere psicofisico delle pazienti durante la sperimentazione clinica. • SPERIMENTAZIONI PER TUMORI FEMMINILI Si tratterà, di fatto, di un centro innovativo, il fiore all'occhiello del polo donna (già presente nella struttura ospedaliera). Nel Centro di farmacologia clinica di genere, il primo in Italia, si conducono studi clinici sulle donne: ad oggi si contano già oltre 20 trial di fase 2-3, e dal prossimo mese inizieranno anche quelli di fase 1 – il farmaco si sperimenta per la prima volta sull’essere umano, dunque la ricerca mira in questa fase a stabilire la sicurezza e la tollerabilità del nuovo trattamento – in particolare nell’ambito della ginecologia oncologica, ma non solo: ""Il primo trial di fase 1 sarà eseguito con una nuova molecola per i tumori ovarici – spiega Giovanni Scambia , direttore del Dipartimento per la Salute della Donna e del Bambino del Policlinico Gemelli - la sperimenteremo su pazienti che non hanno altre possibilità di cura in questo momento e potranno quindi trovare, attraverso l'utilizzo di questa molecola, una nuova forma di terapia"". La nuova unità è costituita da quattro stanze per la degenza e due poltrone di Day Hospital, oltre a tutti i sistemi di monitoraggio per la gestione dei trial clinici. • PORTARE LA CHEMIOTERAPIA FUORI DALLE MURA Un centro pensato per prendersi cura della salute della donna a 360°, puntando, dunque, anche al benessere psicofisico delle pazienti. Con questo obiettivo gli esperti, in collaborazione con psicologi sociali, esperti del paesaggio e sociologi urbani del Centro studi ReLab - Studies for urban Re-Evolution, hanno realizzato un giardino pensile terapeutico - ad oggi l’unico in Italia - uno spazio protetto e disegnato ad hoc per essere fruito dalle pazienti, che potranno trarre beneficio sia sul piano psicologico che fisico. Ricerche internazionali suggeriscono infatti come l'umanizzazione degli spazi di cura e il contatto con la natura stessa abbia effetti positivi anche sulla salute fisica: riduce il dolore, i tempi di ricovero e aumenta l'efficienza delle terapie. ""Il contatto con la natura aiuta l'accettazione della cura e migliora le performance della cura stessa, con un percorso che utilizza suoni, sensazioni e olfatto. E' la massima dimostrazione di cosa vuol dire medicina personalizzata, farmaci innovativi per la cura non solo della malattia, ma della persona"", continua Scambia, durante l'inaugurazione del giardino terapeutico. Una sequenza di stimoli sensoriali caratterizza questo spazio, arricchito da un piccolo percorso sensoriale – il sensory path - da fare a piedi nudi che alterna erba, sassi di fiume e legno. • VERSO LA TERAPIA INTEGRATA Per gli esperti del Policlinico resta da realizzare la parte del centro dedicata alla terapia integrata che verrà inaugurata nei prossimi mesi: il giardino terapeutico sarà affiancato da altre attività per prendersi cura delle pazienti, come lo yoga, la riflessologia, la musicoterapia, l'agopuntura e le consulenze sugli stili di vita (sonno, alimentazione), per affrontare la patologia con una concezione olistica, che miri a curare bene anche la persona in quanto tale, non soltanto la sua malattia."
"Neurocomic, il nostro cervello è un'Odissea a fumetti","NEL MEZZO del cammin di nostra vita mi ritrovai per una selva oscura... fatta di neuroni. È un viaggio in stile Divina Commedia quello del protagonista di Neurocomic , il graphic novel scritto dal Matteo Farinella, neuroscienziato 30enne con la passione del fumetto: ""Sono nato a Bologna ma da oltre sei anni vivo a Londra. Dopo aver studiato biologia in Italia ho deciso di specializzarmi con un dottorato in neuroscienze alla Universtiy College London"", racconta Matteo. ""Ultimamente la mia passione per il disegno ha preso il sopravvento e, una volta concluso il dottorato, ho deciso di dedicarmi alla divulgazione scientifica a fumetti"". Il malcapitato protagonista di Neurocomic (Rizzoli Lizard, pp. 144 b/n, euro 16) deve trovare la via d'uscita dal cervello in cui è stato catapultato, attraversando mondi pieni di insidie tra creature dall'aspetto bizzarro. A fargli da Virgilio nel delirio della nostra mente, i pionieri delle scienze neurologiche: dal primo studioso del cervello, Santiago Ramòn y Cajal, a Camillo Golgi, il premio Nobel italiano che scoprì un metodo per colorare pochi neuroni per volta riuscendo così a osservare la loro complessa ramificazione. E poi, tra le altre guide di questo allucinante viaggio, Alan Lloyd Hodgkin e Andrew Huxley, Luigi Galvani ed Eric Kandel. E troviamo anche Ivan Pavlov e il suo famoso cane che ci spiegano il meccanismo del ""condizionamento"": ""Durante la scrittura"", continua il fumettista scienziato, ""pensavo molto ai grandi classici di 'viaggio': oltre alla Divina Commedia , l' Odissea , I viaggi Di Gulliver , Alice nel paese delle meraviglie . Sono tutti esempi in cui un eroe, spesso reticente, va alla deriva tra sogno e realtà e ne esce arricchito, più saggio e istruito. Questa sembra la struttura più efficace quando un autore vuole 'insegnare' qualcosa al lettore, senza risultare arrogante o paternalistico"". I segreti della mente umana? Ce li svela Neurocomic Anche perché introdurre un ""comune mortale"" al complesso mondo della mente umana non è certo una missione facile. Anzi. A un profano, solo leggere i titoli dei cinque capitoli in cui è suddiviso il volume - morfologia, farmacologia, elettrofiosiologia, plasticità e sincronicità -, fa venire il malditesta. Insomma, parlare di cellule granulari, dentriti e assoni in un fumetto, sembra una mossa un po' azzardata: ""È vero ma una volta cominciata la scrittura di Neurocomic mi è sembrata un'idea quasi ovvia. Le neuroscienze sono un campo ancora relativamente inesplorato ma molto affascinante, che negli ultimi anni sta richiamando sempre più attenzione. Allo stesso modo il fumetto è un'arte giovane, che solo negli ultimi 20-30 anni ha cominciato a trattare temi più complessi, ma rimane comunque molto popolare e di facile lettura"", spiega Matteo che ha realizzato il libro insieme a un'altra neuroscienziata, Hana Ros. ""Inoltre immagini e metafore da sempre sono essenziali nella divulgazione scientifica. Quindi credo che il fumetto sia il mezzo ideale per visualizzare argomenti complessi come quelli scientifici. Spero di vedere sempre più esperimenti in questa direzione nei prossimi anni""."
"Violenza ostetrica, la replica dei ginecologi italiani: ""Non esistono prove, realtà distorta""","VIOLENZA ostetrica per due donne su 10. Un allarme che emerge da uno studio appena pubblicato sull’ European Journal of Obstetrics & Gynecology and Reproductive Biology. Un dato che però suscita le polemiche dei medici. Per questo decidiamo di pubblicare la lettera inviata dalle società scientifiche dei ginecologi e ostetrici italiani per replicare alla ricerca i cui risultati sono stati pubblicati anche su Repubblica . Nel testo, che segue per intero, i firmatari evidenziano quelli che ritengono importanti limiti nella ricerca condotta dalla dr.ssa Ravaldi e dagli altri autori dello studio, rivendicano la professionalità di Ginecologi e ostetrici nel nostro Paese, e annunciano il lancio di un'indagine obiettiva e metodologicamente corretta per verificare l’effettivo stato dell’ostetricia e ginecologia italiane. Dear European Journal of Obstetrics & Gynecology and Reproductive Biology Rome, 17.05.2018 Dear Editor, i Presidenti delle Società Scientifiche Sigo (Società Italiana Ginecologia e Ostetricia), Aogoi (Associazione Ostetrici Ginecologi Ospedalieri Italiani), Agui (Associazione Ginecologi Universitari Italiani) e FNPO (Federazione Nazionale Degli Ordini Della Professione di Ostetrica), dopo aver letto sulla pubblicazione da lei curata il testo della dr.ssa Ravaldi e altri autori, “Abuso e mancanza di rispetto nell'assistenza al parto in Italia: un sondaggio basato sulla comunità”, portano alla sua attenzione le seguenti considerazioni. Nella lettera in oggetto si sostiene che molte donne, durante il parto in ospedale, fanno esperienza di trattamenti che violano i diritti della persona, minacciano il diritto alla vita, alla salute, all'integrità fisica e alla libertà. Tale fenomeno viene definito “violenza ostetrica” e descritto come “l'appropriazione del corpo e dei processi riproduttivi della donna da parte del personale sanitario durante la gravidanza, il parto, il post-parto”. Tale affermazione è il risultato di un sondaggio condotto nel nostro Paese dalla Doxa sulla base della dichiarazione OMS in tema di prevenzione ed eliminazione di tali abusi nelle strutture ospedaliere. L'iniziativa del sondaggio è l'estensione della campagna “Bastatacere: le madri hanno voce”. Sarebbero state intervistate 424 donne che avevano partorito in un arco di 14 anni, ma non si comprende come siano state rintracciate e/o selezionate a fronte di 7.613.740 nati negli ultimi 14 anni con una media di 543.838 parti/anno (dati Istat). In queste interviste, commissionate da Battisti, Skoko, Ravaldi, Cericco, il 21,2% delle donne (90) si considerava vittima di OV, il 33% (140) si è sentita inadeguatamente assistita, il 34,5% (87) ha segnalato gravi problemi di privacy o di fiducia, il 14,5% (60) ha deciso di non tornare nella stessa struttura sanitaria e il 5,9% (25) non ha voluto più bambini a causa del trattamento subito. L’obiettivo dell’indagine emerge già dal nome individuato per descrivere il fenomeno: che accosta la parola ""violenza"" all'attributo ""ostetrica"", determinando un grave effetto di allarme sociale, lesivo della reputazione dei professionisti del settore e dell’immagine del SSN. I presunti deplorevoli comportamenti di medici e ostetriche, in realtà mai provati, suggeriscono al lettore un'ingiusta distorsione della realtà sanitaria italiana e in particolare dell'assistenza al parto e post-parto. In particolare, si accusa il personale sanitario di praticare episiotomie e cesarei senza il consenso delle partorienti e senza alcuna preventiva comunicazione o condivisione. Anche la nota metodologica della DOXA e il documento illustrativo dei campioni utilizzati per ""l'indagine sull'esperienza di parto"" suscitano notevoli perplessità. A fronte di una media di 543.838 parti/anno per 14 anni (per un totale di 7.613.740 milioni di donne che hanno partorito in Italia (elaborazione dati Istat) sono state ""reclutate"" 424 donne, che si assume siano state intervistate senza distorsioni. Appare pertanto evidente che la procedura illustrata non assicuri né la rappresentatività del campione né l’attendibilità delle risposte. Le stesse definizioni di VO proposte dagli intervistatori, come ad esempio “forzare una donna a sottoporsi a parto cesareo non necessario” o “forzare un' episiotomia inutile” non tengono conto del potere-dovere dei professionisti di co-decidere, orientare le scelte delle donne, intervenire nell'urgenza, anche senza consenso, per scongiurare grave pericolo alla vita o all'integrità della persona. L'equivoco di fondo risiede proprio nel non riconoscere che il professionista che segua supinamente la volontà della donna, perfino in contrasto con i dettami della scienza, finirebbe per mettere a rischio la salute delle persone. Il questionario tra l’altro non è stato validato da alcuna autorità scientifica, ha coinvolto un campione non rappresentativo, e infine le domande appaiono orientate a raccogliere risposte utili ad alimentare la predetta campagna. Per meglio rappresentare la fotografia dell’ostetricia e ginecologia nel nostro Paese, le scriventi Società Scientifiche stanno procedendo a un'indagine obiettiva e metodologicamente corretta. I dati verranno forniti quanto prima e potranno offrire un quadro realistico dell’assistenza ostetrica, anche per analizzare le criticità eventualmente presenti. Bisogna infine ricordare che la ricerca condotta dalla Doxa è nata su iniziativa dell'""Osservatorio sulla violenza ostetrica"" (fondato da Alessandra Battisti ed Elena Skoko) ed è stata finanziata dalle associazioni La Goccia Magica e CiaoLapo Onlus. Fra gli obiettivi delle promotrici vi è il sostegno al disegno di legge per far riconoscere la violenza ostetrica come reato, promosso dall'On. Zaccagnini e dal Sen. Romano. Non sorprende quindi che al termine della campagna di sensibilizzazione sia sorto l'Osservatorio sulla Violenza Ostetrica Italia (OVOItalia): per proseguire nella raccolta di testimonianze di violenza ai danni delle partorienti, e per cercare sostenitori delle attività di sensibilizzazione, informazione e ricerca dell'Osservatorio sulla Violenza Ostetrica. Augurandoci di aver contribuito a far chiarezza sull’argomento, in primis a tutela della reputazione della nostra categoria professionale e del SSN italiano, ci impegniamo fin da ora a pubblicare i risultati della nostra ricerca in corso. SIGO – Società Italiana di Ginecologia e Ostetricia Il Presidente Prof. Giovanni Scambia AOGOI – Associazione Ospedalieri Ginecologi Ostetrici Italiani Il Presidente Il Segretario Generale Dr.ssa Elsa Viora Prof. Antonio Chiantera AGUI – Associazione Ginecologi Universitari Italiani Il Presidente Prof. Nicola Colacurci FNOPO - Federazione Nazionale Degli Ordini Della Professione Di Ostetrica Il Presidente Dr.ssa Maria Vicario"
"Migranti, un esercito di bambini non accompagnati in ogni sbarco","ROMA – Gli ultimi sono arrivati in queste ore a Palermo: 1.146 migranti, tutti africani, molti ragazzi senza genitori. Non si ferma, infatti, la conta degli sbarchi sulle nostre coste: dal primo gennaio al 20 luglio di quest’anno sono 81.034. Tra loro, un esercito di minori stranieri non accompagnati: ben 11.520 (basta pensare che in tutto il 2015 erano stati 12.360). In base agli ultimi dati del Viminale, i migranti sbarcati dal 1° gennaio al 20 luglio 2016 sono stati 81.034, rispetto agli 83.799 dello stesso periodo del 2015. Un leggero calo, ma il bilancio cambia di continuo in base al flusso altalenante degli arrivi giornalieri. Chi è che sbarca sulle nostre coste? Stando ai numeri del ministero, nel 2016 in testa ci sono i flussi dalla Nigeria (17%), seguiti dai migranti provenienti da Eritrea, Gambia, Costa d’Avorio, Guinea. I primi tre porti d’arrivo sono quelli di Augusta (13.755 sbarchi), Pozzallo, Reggio Calabria. Altro fronte caldo quello dell’accoglienza: 136.710 i migranti ospitati al 20 luglio 2016. Un record, se si pensa che nel 2015 sono stati 103.792. Oltre 30mila migranti in più, dunque, a cui trovare un alloggio. La maggior parte sono ospitati in strutture temporanee: ben 102.490. Tra le regioni, in tesa resta sempre la Lombardia con oltre 17mila presenze, seguono Sicilia e Campania. In crisi la ""macchina dell'accoglienza"". Numeri che stanno mettendo in crisi la macchina dell’accoglienza del Viminale. Tanto che per superare resistenze e criticità, il ministero prova a predisporre un nuovo piano, incentrato su tre punti: distribuzione più equilibrata dei migranti, con una media di 2-3 ogni mille abitanti, nuove assunzioni comunali e più soldi agli enti locali. Emergenza nell’emergenza è l’esercito di bambini in arrivo con ogni sbarco. La conta è impressionante: al 15 luglio 2016 sono già 11.520 i minori stranieri non accompagnati. Quasi come tutti quelli arrivati nel corso del 2015: 12.360."
"Libia, l'Europa prepara sanzioni contro chi blocca il governo Onu","In Libia l'Is corre più veloce dell'Onu. Ma anche della Ue e della stessa Italia, che da mesi si è assunta il compito di guidare le nazioni europee nel processo di pace. Lo dice l'inviato dell'Onu in Libia Martin Kobler. E allora il pericolo di una paralisi nella creazione del nuovo governo è tale che da alcuni giorni è riemersa una possibilità prevista in passato sia dalle Nazioni Unite che dall'Unione europea: infliggere sanzioni ai leader politici e militari che impediscono la nascita del nuovo governo. Si tratterebbe di bloccare i conti economici in Europa, sequestrare gli appartamenti e i beni di loro proprietà, di vietare loro i viaggi e il transito nella Ue. Ieri Kobler ha pronunciato una frase sibillina: ""L'Onu non sta ancora guardando alla possibilità di sanzioni"". La verità è che le Nazioni Unite hanno già inserito la possibilità di sanzioni in una risoluzione del Consiglio di sicurezza votata mesi fa, ma oggi non potrebbero approvarle perché Cina e Russia sono contrarie in via di principio. Kobler però sta ragionando anche intorno all'idea che se non ce la fa l'Onu, il compito di varare le misure restrittive per il momento potrebbe essere assegnato alla Ue e anche agli Stati Uniti. I primi tre libici nel mirino delle sanzioni sono i presidenti dei due Parlamenti, di Tobruk e di Tripoli, e il primo ministro autonominato di Tripoli. ""Il premier di Tobruk, il mite Al Thinni, è già stato emarginato dai giochi politici della sua parte, e quindi non ostacola nessuno"" dice un diplomatico. Gli altri tre invece sono scatenati contro il governo che dovrebbe essere guidato da Fayez Sarraj. Sono Nouri Abusahmin , presidente del Parlamento di Tripoli, commerciante, ex importatore di cibo italiano (fra cui il latte sardo ""Arborea"") in Libia. Poi il primo ministro di Tripoli Khalifa al Ghweil. E infine il presidente del Parlamento di Tobruk Aguila Saleh che sembrava essersi affrancato dal generale Khalifa Haftar , ma invece sta giocando una partita sotterranea in cui fra l'altro il ruolo dell'Egitto continua ad essere quello del sabotatore occulto. Fonti dell'Unione europea confermano che il tema-sanzioni è sul tavolo della Commissione, che è stato presentato da alcuni Stati membri anche se per il momento non c'è nessuna accelerazione. ""Ma la svolta può arrivare rapida se si decide politicamente di farlo"", afferma un diplomatico italiano, ""il problema è capire se le sanzioni possano essere davvero utili, o se si tratta soltanto di uno scatto di nervi, una ripicca diplomatica incapace di avere una reale influenza"". Ieri Kobler ha cercato ancora una volta di infondere ottimismo (""io lavoro con l'idea che il bicchiere è ormai mezzo pieno""), ma la situazione è disastrosa. Il Parlamento di Tobruk oltre ad avere bocciato il governo (e qui il premier Sarraj potrebbe ovviare presentando un nuovo esecutivo) ha votato per cancellare dalla costituzione un articolo che rimette ai politici la scelta dei capi militari. Una mossa fatta su pressione del generale Haftar, l'ex ufficiale gheddafiano che da un anno e mezzo in Cirenaica guida una milizia appoggiata dall'Egitto. Anche Haftar potrebbe finire chiaramente nella lista delle persone sanzionate, ma per il momento la Ue preferirebbe evitare lo scontro frontale con lui e con Il Cairo. Il problema è che, appunto, l'Is non aspetta e corre più veloce di tutti."
"Sassari, funerale fascista per il docente universitario Todini","Il picchetto d'onore schierato alza il braccio teso davanti all'ingresso della chiesa di San Giuseppe, a Sassari e il funerale del professore universitario si trasforma in manifestazione fascista. E la consigliera comunale Lalla Careddu che pubblica sui social il video della commemorazione promettendo che non resterà impunita. La consigliera dà voce allo sdegno della città dove era nato Enrico Berlinguer e di cittadini che ora rilanciano le immagini sui social rimarcando la gravità di una tale esibizione sul sagrato della chiesa. Due giorni fa a Sassari è morto Giampiero Todini, professore di Storia del Diritto italiano nell'Università cittadina. Ieri pomeriggio le esequie, in una delle chiese simbolo della città, a due passi dalle abitazioni di Francesco Cossiga, Beppe Pisanu e della famiglia Berlinguer. Todini non faceva mistero della sua fede politica, girava orgoglioso per l'Università cittadina, dove ha insegnato per circa trenta anni, con la spillina dell'Msi. Il figlio Luigi ha ereditato dal padre il credo politico. Attivista di Casa Pound è stato candidato alle scorse elezioni politiche al Senato. Ora su Facebook qualcuno insinua ""Non mi stupirebbe se fosse stato lo stesso Todini a chiedere questa cerimonia sapendo, da giurista di alto profilo, che per la Cassazione il saluto fascista, se a titolo commemorativo, non è considerato reato"". In effetti la sentenza a cui si fa riferimento è di pochi mesi fa. E la commemorazione sembra studiata nei particolari: i giovani (circa una trentina), schierati in ordine militare, il r esponsabile di CasaPound a Sassari, Andrea Farris, che posa il tricolore di Salò, con l'aquila romana con il fascio tra gli artigli, sul feretro e richiama: ""Camerati, attenti!"". All'invocazione ""Camerata Giampiero Todini, presente!"" le braccia si alzano nel saluto fascista, come una milizia ordinata. Sassari, funerale con saluto romano: i camerati urlano ""Presente"" sul sagrato della chiesa. Di Todini non si ricorda però soltanto la fede fascista. Negli anni ‘70 il docente contribuì alla fondazione dell’Archivio Storico Giuridico Sardo di Sassari, di cui è stato Presidente dal 1992, e nel 1987 l'allora presidente Francesco Cossiga gli conferì l’onorificenza di Cavaliere al merito della Repubblica e nel 1991 quella di Commendatore. Lalla Careddu rimarca la gravità dell'accaduto: ""Mi dicono che sono fissata con il ritorno del fascismo, ma quanto accaduto ieri è la prova che il pericolo esiste. Qualche mese ho chiesto che si vietasse l'utilizzo degli spazi pubblici a chi utilizza simbologia fascista e questo funerale è una prova di forza, il voler rimarcare che ormai tutto è sdoganato"". rep Commento L'immortale desiderio di fascismo di MASSIMO RECALCATI Il parroco di San Giuseppe, don Massimiliano Salis, ha dichiarato all'Ansa: ""Non ho celebrato io il funerale e perciò non ero presente, ma sinceramente non sapevamo nulla di quanto sarebbe accaduto né siamo stati messi al corrente successivamente - spiega il sacerdote - Ho appreso solo oggi, quando ho visto quel video che mi ha totalmente colto di sorpresa"". Nel pomeriggio anche la Curia di Sassari è intervenuta su quanto accaduto: ""Il sacerdote officiante il rito funebre si è limitato ad accogliere la salma e celebrarne le esequie in piena osservanza delle norme liturgiche e canoniche - precisa la Curia -. Il rito religioso si è concluso in chiesa con la consueta benedizione finale. Il sacerdote officiante terminata la celebrazione della Messa, ha lasciato la chiesa mentre ancora al suo interno. Il saluto fascista alla salma è avvenuto nella pubblica via, in suolo non di pertinenza della parrocchia, senza la presenza di alcun sacerdote"". All'agenzia di stampa ha parlato anche il figlio di Todini, Luigi: ""È un omaggio funebre che ho voluto fare io per rispettare un'espressa volontà di mio padre - dice l'esponente di CasaPound - mi assumo tutta la responsabilità ma sono sicuro che, al di là del vespaio di polemiche, non ci saranno altre conseguenze perché non è stato commesso alcun reato"". Decisa la reazione del presidente della Regione Sardegna: ""Sassari e l'intera Sardegna non meritano lo spettacolo offerto da un gruppo di nostalgici condannati dalla storia e messi fuori legge dalla nostra Costituzione - scrive Francesco Pigliaru - Manteniamo alta l'attenzione contro qualsiasi forma di fascismo, contro gli egoismi e l'intolleranza. La storia insegna e noi non abbiamo intenzione di dimenticare le terribili lezioni del passato""."
"Esami di maturità, metti il turbo alla memoria con un sonnellino","TRA CALDO e tensione, la memoria fa cilecca? E' del tutto normale che accada in vista degli esami di maturità perché l’emozione gioca brutti scherzi. Ma – anziché restare svegli fino a tardi la notte prima, nel tentativo di ricordare tutto – la soluzione è il Power Nap, ovvero un pisolino rigenerante e scientificamente in grado di accendere la memoria. Carenza di sonno e studio. Dormire poco prima degli esami è una pessima idea e si ottengono risultati migliori andando a letto presto. Non solo al risveglio si è più riposati, ma sarà anche più facile ricordare quello che si è imparato il giorno prima. Gli effetti della carenza di sonno sul rendimento scolastico sono tutt’altro che lievi. ""Qualche anno fa - spiega nel suo libro ‘Il potere del sonno’ ( Vallardi Editore ) Richard Wiseman, docente di psicologia alla University of Hertfordshire ed uno dei maggiori esperti inglesi nel campo dei disturbi del sonno - il ricercatore Avi Sadeh, dell’Università di Tel Aviv, visitò diverse scuole, dividendo in maniera casuale alcuni studenti della quarta e della sesta classe in due gruppi. Quelli nel primo gruppo dovevano andare a letto trenta minuti prima del solito ogni sera, mentre a quelli del secondo fu chiesto di andare a dormire trenta minuti di più. Tre giorni dopo, i ricercatori misurarono la performance dei ragazzi in diversi test di valutazione dell’apprendimento. I risultati rivelarono che il poco sonno perso equivaleva alla perdita di due anni di sviluppo, tanto che gli assonnati studenti della sesta ottennero gli stessi risultati di quelli della quarta"". Notte prima degli esami. ""E' un grosso errore fare la grande abbuffata di studio la sera/notte precedente l'esame"", spiega Luigi Ferini Strambi, primario di neurologia del Centro del sonno dell’Irccs Ospedale San Raffaele Turro a Milano nonché presidente della World Association of Sleep Medicine. ""Non basta catturare tante informazioni perchè poi bisogna metterle nel deposito della memoria per rievocarle al momento giusto. Quello che si studia deve essere fissato nella memoria e questo avviene in maniera ottimale proprio durante il sonno. Quindi è meglio studiare e ripassare fino alle 7 di sera, ma poi fare una bella dormita di 7-8 ore"", conclude l’esperto. Allena la memoria con il Power Nap. Ma non è solo il sonno notturno a correre in soccorso dei maturandi. Per avere il cervello in forma smagliante non c’è niente di meglio che schiacciare un pisolino, anche solo di cinque minuti. E’ proprio questo il concetto del Power Nap, ovvero un pisolino rigenerante. In uno studio condotto a Harvard, per esempio, ai volontari fu chiesto di provare a memorizzare una lista di parole. A metà di loro fu poi concesso di dormire per venti minuti, mentre gli altri rimasero svegli. Quando i ricercatori ripeterono i test quattro ore più tardi, scoprirono che il «power nap» aveva migliorato notevolmente la loro memoria. “Ormai sono tanti gli studi che hanno dimostrato come il sonno notturno sia importante per il consolidamento della memoria ed in particolare il sonno non-REM per la memoria dichiarativa, cioè quella che utilizziamo per immagazzinare ad esempio i dati che studiamo per un esame"", conferma Ferini Strambi. Dieci regole per una colazione a prova di maturando Gli effetti della carenza di sonno. ""Per questo - prosegue l’esperto - in America la Società di Pediatria ha dato l'indicazione di far iniziare la scuola un'ora più tardi, proprio per permettere ai ragazzi di dormire di più, riducendo così l'effetto negativo della privazione di sonno. Ma anche un sonnellino breve al pomeriggio è in grado di migliorare l'immagazzinamento delle informazioni”. E, infatti, alcune ricerche hanno dimostrato proprio che persino chiudere gli occhi per qualche minuto può fare la differenza. Per esempio, gli scienziati tedeschi dell’Università di Düsseldorf hanno chiesto ad alcuni volontari di memorizzare una lista di parole, poi li hanno divisi arbitrariamente in tre gruppi. Il primo gruppo è rimasto sveglio, il secondo ha dormito per quaranta minuti e il terzo ha fatto un pisolino di sei minuti soltanto. Quando gli è stato chiesto di ripetere le parole, il club degli svegli se l’è cavata discretamente quelli che avevano dormito per quaranta minuti hanno fatto un po’ meglio e quelli che si erano assopiti per sei minuti si sono rivelati i migliori della classe. Migliorare l’attenzione. La possibilità di sviluppare una memoria potentissima non è l’unico beneficio psicologico del riposino. “Alcune ricerche della Nasa” prosegue Wiseman ""rivelarono che i piloti che dormono per venticinque minuti in cabina sono in seguito più vigili del 35% e hanno il doppio della concentrazione rispetto ai colleghi che rimangono svegli"". Quanto dovrebbe durare il sonnellino? Molte ricerche si sono interrogate su quanto tempo sia meglio dormire. ""In realtà - chiarisce Wiseman - non esiste una regola magica per la durata del riposo pomeridiano, perché sonnellini di lunghezza diversa sono associati a benefici differenti. Per esempio, una siesta di meno di 5 minuti non porta grandi benefici a livello psicologico o fisico, ma se siete stanchi vi aiuterà a sbarazzarvi di un po’ di sonnolenza. Se dormite 10-20 minuti il cervello si troverà per lo più nella fase di sonno leggero e questo vi farà sentire molto più vigili e concentrati al risveglio”. Alcuni dati suggeriscono, inoltre, che questo tipo di dormita migliorerà la vostra «memoria muscolare» relativamente a nuove abilità e capacità, e avrà numerosi vantaggi per la vostra salute, tra cui una diminuzione della pressione sanguigna. ""Infine - continua l’esperto “se si dorme tra i 20 e i 60 minuti, il cervello trascorre parecchio tempo sia nel sonno leggero sia in quello profondo. Oltre a portare tutti i benefici associati alla siesta breve, favorirà la capacità di imparare fatti e dati. In più, il cervello inizierà anche a rilasciare ormoni della crescita, facendovi sentire molto più rinvigoriti al risveglio"". La neuro-siesta. Avete mai sentito parlare di ipnopedia? ""Si tratta di una tecnica molto discussa che consiste nell'inviare stimoli uditivi ad un soggetto che dorme, ottenendo così una inconscia memorizzazione di quanto si è udito” spiega Ferini Strambi. In realtà, il sistema colinergico che è utile nel catturare le nuove informazioni durante la veglia, durante il sonno non-REM è inattivato proprio per consentire il processo di consolidamento senza interferenze. Inoltre, i rumori esterni nel sonno possono creare una frammentazione del sonno stesso e quindi contrastare il processo di memorizzazione"". L’esperimento musicale. Wiseman ha messo a punto una procedura che richiede all’incirca un’ora di tempo e funziona meglio se eseguita nel primo pomeriggio. “Scegliete un brano musicale privo di associazioni particolari, che vi risulti piacevole e che sia relativamente tranquillo” suggerisce l’esperto. Fate partire la musica a basso volume mentre, per una ventina di minuti, vi preparate per un esame o un colloquio, oppure studiate una lingua straniera, o vi allenate in un nuovo ballo, in una nuova performance da giocolieri o in un nuovo sport, o provate a trovare una soluzione creativa per un certo problema. ""Spegnete la musica per dieci minuti e fate una pausa. Ora fate ripartire lo stesso brano, sdraiatevi, chiudete gli occhi e fate una siesta di circa trenta minuti"". Secondo Wiseman, la musica incoraggerà il cervello a continuare a lavorare sull’esercizio mentre dormite, e al risveglio scoprirete un notevole miglioramento nella mente e nel corpo. “La procedura citata da Wiseman” chiarisce Ferini Strambi “è in realtà una sorta di variante dell'ipnopedia, con conferme scientifiche, ma è più interessante sul piano della ricerca che sul piano pratico. Il caffè? Sì ma prima di dormire. Tutti coloro che hanno studiato e dato esami lo sanno bene: a volte il caffè è l’unica speranza che si ha di arrivare abbastanza svegli anche dopo aver trascorso la notte sui libri. Ma in realtà, Wiseman suggerisce qualcosa di diverso che potrebbe sembrare assurdo: “Se avete bisogno di essere svegli e pimpanti subito dopo esservi svegliati da una breve dormita” dice l’esperto “bevete una tazza di caffè o un’altra bibita alla caffeina subito prima di addormentarvi. La caffeina incomincerà a compiere la propria magia circa venticinque minuti più tardi, proprio mentre vi starete svegliando”."
"Berlino, l'Italia brilla in un festival che non convince. Aspettando Saviano","L'Italia risplende in questa Berlinale che fa acqua non solo in senso meterologico, iniziata con la solidarietà sentimentale di Lone Sherfig ( The kindness of strangers ) accolta tiepidamente dai critici, e poi gelata dall'ultraviolenza fetida di Fatih Akin con il suo serial killer amburghese in The golden gloves : anziane prostitute violate e fatte a pezzi con dovizia di dettagli. Dopo la bella prova firmata da Agostino Ferrente, Selfie , con protagonisti due ragazzi del Rione Trainno che lottano per una vita fuori dalla Camorra, ecco Dafne di Federico Bondi, ancora nella sezione Panorama, con protagonista una giovane donna Down in una storia on the road tra un padre e una figlia. 'Selfie', due camorra-millennials nel film di Agostino Ferrente. L’ultima edizione dello storico direttore Dieter Kosslick – che nei 18 anni di guida ha rilanciato la rassegna mescolando glamour e impegno politico, ospitando i Rolling Stones e consegnando l’Orso d’oro a Fuocoammare – in questi primi giorni è piuttosto sotto tono. Il giudizio più basso dei critici - riuniti dall’edizione festivaliera di Screen – va proprio al film d’apertura, The kindness of strangers , che doveva invece aprire gioiosamente il via alla carica di sette registe donne e all'elenco di dive tra cui Diane Kruger, Tilda Swinton e la presidentessa Juliette Binoche . La storia corale di soliderietà intrecciate con Zoe Kazan in un ristorante a New York totalizza, 1,6. il punteggio più basso. Quello più alto spetta al film mongolo Indon di Wang Quan’an. Straordinari paesaggi e pochissimi dialoghi, un poliziotto mandato a vegliare il cadavere di una donna e la mandriana che lo accompagna, il ritratto di una donna che resta: 2,8. 'The Golden Glove' di Fatih Akin  Convince anche François Ozon con il suo film Grace a dieu , Grazie a dio, che racconta della battaglia contro la pedofilia, attualissima in Francia dove è in corso uno scontro giudiziario, tra le vittime del prelato Bernard Preynat, all’epoca bambini, coperto dall’omertà dell’arcivescovo di Lione Barbarin: 2,4. Divide il film di Fatih Akin, regista turcotedesco di Amburgo che consegna la storia del serial killer Fritz Honka in un film che s’apre sul corpo senza vita di una delle sue vittime, segue una scena in cui prima cerca di infilare il corpo in un sacco e portarlo via, poi, intercettato da una bambina, torna indietro e lo fa a pezzi. Per stomaci decisamente forti. Il fatto che sia una storia vera e che dietro ci sia un’ambientazione sociale – c’è l’affresco del locale Il guanto d’oro , radune di sbandati, ex nazisti, prostitute, alcolizzati espulsi dal sistema virtuoso della rinascita tedesca – non allontana l’idea di un’operazione di discesa nell’abiezione visivamente compiaciuta. Completano le pagelle System Crasher , della tedesca Nora Fingschedt su una ragazzina che rifiuta di farsi adottare da qualunque famiglia perché in realtà vorrebbe stare con la madre inadeguata e per questo mette in crisi con i suoi comportamenti il “sistema” tedesco (1,9) e The ground beneath my feeth dell’austriaca Marie Kreutzer (2,3). Il regista di Dafne definisce il film ""una commedia drammatica che non cerca di trasformare la disabilità in intrattentimento"". Già perché la protagonista, Carolina Raspanti, è una giovane donna con la sindrome di Down. ""Carolina è Dafne, la mia fonte di ispirazione mentre giravo"". Trentaquatrenne di Lugo, Romagna, Carolina Raspanti ha un carattere e un’energia che investono il film e l’interlocutore. Dopo il diploma è stata assunta all’Ipercoop di Lugo, ha scritto due libri autobiografici che ha presentato in giro per l’Italia, Questa è la mia vita e Incontrarsi e riconoscersi: ecco il mondo di Carolina . ""Durante il tour per i libri, ero in Calabria, sono finita sul canale Mediaterronia e su Youtube, lì mi ha visto il regista. Mi ha chiesto l'amicizia su facebook ma ho detto di no. Lui non demordeva, ha chiesto il mio numero, ha parlato con mio padre e gli ha spiegato il progetto. Ci siamo incontrati, da cosa nasce cosa, mi ha proposto il film ""se accetti non puoi tirarti indietro"". Ho detto ok, salgo su questo treno e vado"". Nel film la protagonista perde la madre e si ritrova ad affrontare non solo il lutto ma anche a sostenere il padre anziano, sprofondato nella depressione. Intraprendono insieme un cammino, reale e metaforico, insieme in montagna verso il paese d’origine della madre scomparsa. E imparano a conoscersi in modo nuovo. 'Dafne' di Federico Bondi  ""Quando ho incontrato Carolina avevo già scritto il soggetto, ma non avrei potuto sviluppare la sceneggatura senza di lei. La prima impressione, conoscendola, è stata di una maestrina che sa tutto. Ha un buon senso innato e una quotidianità costruita su tante regole"". Dei riti che Carolina ha costruito anche per i momenti più belli. Tre caramelle mentre vede la sua soap preferita, Un posto al sole , ""che con la dieta sono diventate una"", sorride. ""Non sono perfetta, mi mangio le unghie, mi tocco molto i capelli. E prima di partire per Berlino ero parecchio emozionata, non avevo mai preso l’aereo"". Il set è stato reso più semplice dalla sua memoria di ferro: ""non ha mai letto una pagina della sceneggiatura. Le raccontavo la scena prima di iniziare a girare – spiega il regista - ha una memoria di ferro, un paio di prove estemporanee e fissava tutto a memoria. E poi era libera di improvvisare, ovviamente. Si è trattato di creare le condizioni perché lei reagisse, diciamo"". C’è una scena molto forte di pianto in macchina ""è venuto naturale, mi ha fatto sentire la canzone degli 883 Come mai di Max Pezzali, a cui sono molto legata dai tempi della scuola: mi ricorda il primo amore. Ogni volta che la sento mi viene il magone, è successo anche sul set"". L'immedesimazione nella storia di questa giovane donna resiliente è stata forte ""L’ho sentito subito mia, fin dal nome, Dafne. Ha la mia personalità, il mio modo di rapportarmi ai genitori, agli amici, agli altri. La mia necessità di amicizia, di contatto umano. Dafne sono io"". Aggiunge il regista ""anche nella voglia di vivere, nello stupore di fronte alle cose. Non volevo fare un film sulla sindrome di Down o sulla diversità, volevo approfondire la possibilità di risorsa che ciascuno di noi ha dentro"".  Di risorse nella vita vera ha dimostrato di averne tante, Carolina ""i veri affetti, l’amicizia, il lavoro sono sacri. Il lavoro mi piace perché ti dà da vivere, i clienti ti danno i soldi per vivere dignitosamente. Ma, anche, mi piace stare in mezzo alla gente, con i colleghi c’è un bel clima, mi vogliono bene. Prima di partire la direttrice mi ha presentato a un superiore come uno dei caposaldi della coop, ci lavoro da dodici anni”. Con la popolarità dei libri e ora del film “è cambiato poco, qualcuno mi prende in giro, quando arrivo mi dice “ecco la star”, ma io resto ben piantata a terra. Senza fronzoli, montarmi la testa. Mi piacciono il cinema, le feste, le interviste, ma anche tornare alla normalità, nella mia vita quotidiana”. Federico Bondi sottolinea quanto sia stato importante per Carolina, il rapporto di amore e fiducia costruito dai genitori, l’accettazione assoluta”, “mi hanno sostenuto sempre e comunque, non si sono mai tirati indietro, con onestà , con la forza di non darsi per vinti, di non mollare. Ma ci ho messo anch’io del mio”. La giovane donna che regala oggi un’immagine così risolta e solare, ha la forza di confessare i momenti più difficili. “Ci sono state delusioni di amicizia, dolori che mi sono buttata alle spalle. Quella volta in casa da sole con i nonni in cui ho pensato di buttarmi dal balcone, ma ho avuto la forza di tornare indetro. Un'altra volta mi è capitato di prendere le pastiglie di mia mamma in mano per mandarle giù tutte e mi ha salvato vedere la macchina di mia mamma che passava. Le ho superate, sono cose che non torneranno più. Oggi ho ancora più voglia di vivere""."
"Europee, Fico: ""Il M5s non siederà mai con Le Pen. La strada di Salvini non è la mia""","ROMA - ""Il M5S non si siederà mai con Marine Le Pen"". All'indomani del patto per le europee siglato da Matteo Salvini e la leader francese della destra popoulista Marine Le Pen, il presidente della Camera, Roberto Fico nega qualunque coinvolgimento del suo partito. E risponde così ai giornalisti al termine di un incontro a Bruxelles con il presidente della Commissione Jean Claude Juncker provocando la reazione stizzita della Lega, che critica anche la sua missione in Ue. L'alleanza di Salvini con Le Pen ""non è un punto che in questo momento mi interessa, questo appartiene alla politica della Lega, delle alleanze, ognuno fa la sua strada, che non è la mia strada"", premette Fico. Quanto alla futura collocazione in Europa del Movimento, all'inizio della seconda giornata di incontri a Bruxelles, Fico aggiunge che ""c'è stata una prima fase di conoscenza dei presidenti dei gruppi che ho voluto incontare, ma non c'è dubbio che non ci siederemo mai con la Le Pen, per esempio"". Europee, Fico: ""M5s mai con Le Pen. È la strada di Salvini, non la mia"". Affermarmazioni che hanno subito fatto scattare la risposta di Mara Bizzotto, capogruppo della Lega al Parlamento Europeo e vicepresidente del gruppo ENF. ""Siamo ben contenti di apprendere che in Europa la strada di Fico non sarà quella di Salvini e Le Pen"", perchè la sua ""è destinata in un vicolo cieco, dato che preferisce la compagnia di Juncker, Moscovici e delle vecchie mummie del PPE e del PSE. Se Fico è contento così, affari suoi: anche se dubito che i 5 Stelle siano tutti d'accordo con lui"" ha concluso Bizzotto. Del resto anche sui temi economici , la strategia di Fico è più improntata al dialogo con l'Ue: ""I risparmi degli italiani sono al sicuro, c'è una manovra economica che si sta discutendo e si troverà una strada"", afferma. E aggiunge che con il numero uno dell'esecutivo Ue c'è stato un ""dialogo molto proficuo, ho trovato una persona disponibile all'ascolto e ad analizzare la manovra italiana con un dialogo serrato e vero. Si farà un percorso di dialogo. Juncker ha ribadito che l'Italia è uno dei paesi fondatori e uno dei paesi più importanti dell'Europa"". Con Juncker Fico ha parlato anche del caso Regeni, il ricercatore italiano, torturato ed ucciso in Egitto tra il gennaio e il febbraio 2016. ""Non è solo una questione bilaterale tra Roma e Il Cairo - dice Fico - ma un problema tra l'Europa e l'Egitto"". E il presidente della Commissione europea lo porrà in questi termini al presidente egiziano Abd al Fattah al Sisi. Sui migranti, il presidente della Camera insiste sulla necessità di trovare una gestione collettiva: ""L'Italia fa e deve fare i salvataggi in mare, ma le persone salvate dovranno essere gestite dall'Ue. Chi è arrivato in Italia è arrivato in Europa e su questo non c'è dubbio""."
"Licia Borrelli Vlad: ""Freud paragonava l'archeologia all'inconscio. Ma c'è una differenza""","Nei novantasei anni vissuti con una intensità senza strappi, Licia Borrelli Vlad sente di essere stata una donna fortunata. Lo dice con semplicità. Per ciò che è stata e ciò che è nella misura di un tempo che non ha aggredito la sua bellezza. Licia è una donna elegante, spiritosa, arguta. È come se gli anni trascorsi non si siano mai afflosciati nei vuoti geriatrici della memoria e dei disfacimenti fisici: ""Mi considero tutt'altro che una sopravvissuta. Ancora passeggio, leggo e vivo senza sgomenti né patetiche defaillance cerebrali questi momenti forse più difficili socialmente, per quello che sta accadendo, che da un punto di vista personale"". Cosa vuol dire una donna fortunata? ""Che assomma buoni natali, una famiglia accettabile, un'intelligenza volta alla praticità, un marito, Roman Vlad, che mi manca, e che è stato rilevante nella mia vita, un lavoro che ho amato e svolto con passione. Posso dire, come Ulrich, il personaggio di Robert Musil, che ho avuto molti interessi. Non tutti hanno trovato la giusta collocazione, il giusto effetto. Ma dopotutto, nei bilanci esistenziali, non è elegante strafare"". È curioso che abbia citato Ulrich de ""L'uomo senza qualità"". ""È vero, non so perché sia saltato fuori quel nome. Ma è come se nei festeggiamenti per i settant'anni dell'imperatore, cioè al culmine della celebrazione del mondo mitteleuropeo, che sembrava inattaccabile, si affacciasse il principio che le cose decadono. E allora, anche la fortuna deve fare i conti con la fine di un ordine. Non siamo anche noi immersi in sconvolgimenti di cui non prevediamo l'esito?"" Ne avrà vissuti altri. ""Oh sì, non è che la guerra sia stata una passeggiata. Ma almeno alcuni di noi reagirono con forza e anche con un senso di solidarietà, rispetto all'accadere tragico della storia"". Cosa intende per forza e per solidarietà? ""Dovrei parlarle di cosa è stata una gioventù che si definiva migliore ma alla fine non fu diversa dal registro sentimentale di un popolo che ottusamente guardò al fascismo come alla soluzione di tutti i problemi"". Lei come reagì? ""Ero priva di cultura politica e di informazione. Me nell'ottundimento generale c'era la possibilità di capire che larga parte di quello che accadeva era sbagliato. La mia educazione cattolica e la necessità di fare comunque qualcosa per gli altri mi portò durante la guerra a diventare crocerossina. Poi cadde il fascismo e fu creata la repubblica sociale. Mi chiesero un'adesione, un giuramento e mi rifiutai"". Cosa accadde? ""Mi nascosi a Firenze e poi a Vallombrosa. Lì passarono le truppe tedesche di Kesselring. Proseguirono verso il Nord lasciando una guarnigione a guardia della Fortezza. Sotto si stendeva la valle del Tevere, dove erano gli alleati. Io rubavo le munizioni ai tedeschi e le portavo ai partigiani. Poi, sempre come infermiera, passai all'Ottava armata. E quando Firenze fu liberata venni a Roma"". Che anno era? ""Il 1946. Arrivai in un città splendida. Sembrava ancora una stampa dell'Ottocento, con le pecore che pascolavano a piazza del Popolo. Per me Roma fu la conquista della libertà, l'autonomia dalla famiglia che mi aveva molto fin lì sorvegliata"". Le sue origini quali sono? ""Nata a Ferrara, mia madre morì che avevo tre anni. Mio padre magistrato girò varie sedi. Andammo a Napoli dove rimasi fino a 14 anni, poi a Firenze. Ebbi la fortuna di fare un liceo durissimo e infine l'università con insegnanti straordinari: Giuseppe De Robertis, Giacomo Devoto, Eugenio Garin e Ranuccio Bianchi Bandinelli che avrebbe cambiato la mia vita"". Bianchi Bandinelli fu un grande studioso di archeologia. ""Avevo uno spiccato interesse per la cultura antica e l'archeologia fu la soluzione naturale. Intorno ai siti archeologici c'è oggi maggiore consapevolezza ma allora, nella prima metà del Novecento sembrava di vivere in una terra di nessuno. Furono alcuni personaggi che ho avuto la fortuna di frequentare a creare le condizioni culturali per la scoperta e la difesa di quel mondo"". Chi furono? ""Umberto Zanotti Bianco, una specie di religioso laico che da Torino raggiunse Messina durante il terremoto per unirsi ai soccorsi. Fu tra quelle macerie che conobbe Gaetano Salvemini, che aveva perso la famiglia, e Gorkij del quale divenne amico. Quell'esperienza spinse Zanotti a riconsiderare il meridione, nel suo antico patrimonio culturale che le classi dirigenti stavano tradendo. L'incontro di Zanotti con Paolo Orsi, grandissimo archeologo, fu determinante per gli scavi nella Magna Grecia. A loro si aggiunse Paola Zancani che scoprì i templi di Paestum e il sito dell'antica Sibari. Compresi dunque che l'archeologia non è una raccolta di figurine, o una collezione di sassi, ma il tramite fra noi e coloro che ci hanno preceduti"". Che ricordo ha di Bianchi Bandinelli? ""Per me è difficile scindere il giudizio dall'affetto e dalla gratitudine. Era una persona divisa. Di origine aristocratica ma col desiderio di identificarsi con il mondo contadino. Il suo grande merito è stato portare l'archeologia fuori dall'antiquariato e dalla pura filologia"". Fu durante l'arrivo di Hitler a Roma che Bianchi Bandinelli accompagnò il Führer e il Duce in visita ai monumenti. Le parlò mai di quell'episodio? ""Credo che ne fosse infastidito. D'altronde pensa che un suo no sarebbe stato possibile? Oltretutto, Ranuccio aveva un lato spregiudicato, alimentato dalla curiosità. Gli sembrava un'esperienza totalmente insolita quella di fare da guida a due fantocci"". Glielo hanno rimproverato. ""È vero, dopo la guerra fu criticato per quella scelta. D'altronde proprio in quegli anni c'era bisogno di un lavacro, di un atto di purificazione ed espiazione. Senza rendersi conto che ciò che accade va visto nel momento del suo farsi. È troppo facile dopo dare giudizi inappellabili"". Alla fine il Partito comunista, cui si era iscritto, lo perdonò. ""Ma lui non ha perdonato il comunismo. Negli ultimi tempi era molto amareggiato da come le cose erano andate"". Torniamo alla Roma del dopoguerra. Che cosa le accade? ""Il clima era decisamente migliore. Le persone uscite da un lungo incubo si ritrovarono insieme con la speranza di costruire qualcosa di nuovo. Eravamo poveri e felici. Rinunciai agli appoggi familiari e per campare vendetti, sotto banco, quel po' di gioielli che avevo portato con me. Si mangiava poco e si vedeva tantissime gente. La mia fortuna fu che grazie a Bianchi Bandinelli conobbi Cesare Brandi"". Lo storico dell'arte. ""Sì, un grande storico dell'arte che nel 1939 ebbe il coraggio di creare a Roma l'Istituto del Restauro. Chiuso negli anni della guerra, riaprì nel 1946. Le mie competenze archeologiche mi permisero di entrarci a lavorare fin dal 1947"". Che cosa fu quel luogo? ""Un'eccellenza assoluta che il mondo cominciò a invidiarci quasi da subito. Tenga conto che i primi grandi restauratori non provenivano da una specializzazione ma dall'essere degli artigiani. E il miracolo fu che questa gente seppe, sotto la guida di Brandi, fornire un apporto eccezionale. Arrivavano opere da tutto il mondo occidentale per essere ""curate"". Credo che la stessa fama internazionale l'ebbero solo i ragazzi di via Panisperna con i loro esperimenti di fisica!"". Ci furono anche parecchie polemiche intorno al metodo di restauro che Brandi aveva fissato come fosse una Bibbia. ""È vero. Ma alla fine le sue teorie sul restauro furono osteggiate solo dal mondo anglosassone. Noi italiani avevamo maturato il rispetto per l'autenticità dell'opera. Gli inglesi, anche in forza del loro pragmatismo, vedevano il restauro come il rifacimento di ciò che mancava. E quando finì la guerra queste due culture vennero in contatto"". Diciamo che si urtarono. ""Ma sì, io ricordo ancora il disappunto di Brandi quando scoprì che i marmi del Partenone erano stati puliti con sostanze abrasive e che quel poco di colore residuo era sparito. Furono polemiche, anche violente, durate anni. Poi, anche grazie ai progressi della tecnica e delle scienze sperimentali, tutto si addolcì"". Brandi e Argan sono stati i Dioscuri di un potere reale nella storia dell'arte italiana. ""Lei dice ""Dioscuri"" io direi gli interpreti di un mondo che oltre le teorie e le belle parole richiedeva un agire costante. Non a caso Argan diventerà negli ultimi anni della sua vita sindaco di Roma e Brandi si interesserà fino alla morte ai problemi del restauro, anche quando la direzione dell'Istituto fu assunta da Giovanni Urbani"". Che giudizio dà di Urbani? ""Fu la persona ideale perché unì competenze tecniche con la visione storica. E teorica. Fu uomo intelligente, spigoloso, perennemente ironico. Ma vorrei aggiunge un'ultima cosa su Brandi"". Dica. ""Fu un uomo vitale e inquieto con una curiosità mentale che raramente ho riscontrato in altre persone. E ricordo con piacere la sua competenza assoluta in campi diversi dalla storia dell'arte: musica, teatro, filosofia. E poi fu un meraviglioso viaggiatore dotato di quel senso struggente che hanno coloro che immaginano di essere sempre gli ultimi testimoni di qualcosa destinato a sparire. Ma egli fu importante anche per un altro motivo: nella cerchia dei suoi amici conobbi Roman Vlad"". In che circostanza? ""Forse durante una di quelle riunioni di redazione che si tenevano per la rivista Immagine che Brandi aveva fondato. Roman viveva a Roma e abitava allora in un sottoscala di via Cavour, era sposato e fortemente monogamo. Poi la moglie lo lasciò e a quel punto ebbe inizio la nostra lunga storia"". Quanto lunga? ""Più di sessant'anni. Ci siamo compensati e reciprocamente rispettati. Dopo l'amore sono le cose che più contano in un rapporto di coppia. E aggiungerei anche in famiglia"". Come è il rapporto con i suoi fratelli? ""Sospetto che me lo chieda perché uno di loro è Francesco Saverio Borrelli"". Glielo chiedo perché non ne ha parlato finora. ""Sono due fratelli e una sorella, Delia, che vive a Bruxelles. Fabio vive a Roma e per questo ci vediamo spesso. Adoro il suo apparente disinteresse per le cose del mondo. Quanto a Francesco Saverio è un uomo che tutti hanno imparato a conoscere per il suo impegno di magistrato. Si è tolto dal fascio di luce senza nessuna esitazione. C'è modo migliore di essere stati servitori dello Stato? Durante il periodo della sua attività a capo del pool di ""Mani pulite"" tutti noi della famiglia avevamo i telefoni sotto controllo. Chissà quali scottanti rivelazioni si aspettavano! Sono fortunata ad avere avuto questi fratelli e questa sorella. Mi aiutano a vivere con leggerezza il tempo che mi resta in compagnia della memoria"". Che rapporto c'è tra memoria e archeologia? ""Strettissimo, anche se la memoria può diventare una deformazione mentale. O meglio qualcosa che serve a giustificare le nostre azioni, quando sappiamo che non sempre possiamo giustificarle. È a quel punto che le narrazioni prendono il sopravvento, le parole volano e si romanzano"". Lei invece non ha mai pensato al romanzo? ""Amo leggerli, non potrei mai scriverli. Non ho fantasia né immaginazione. Scrivo libri su mondi e cose concrete. L'ultimo è dedicato ai mosaici. Ho scritto sui metalli e sulla pittura murale, mi sono occupata della storia del restauro archeologico. Sebbene per lungo tempo abbia sognato a colori, non c'è tra le mie fortune la capacità di trasformare tutto questo in un racconto"". In fondo anche il nostro inconscio può esser visto come uno scavo archeologico. ""È quello che pensava Freud. Ma c'è una differenza. Scavando nell'inconscio non sempre si trova quello che si cerca. Con i nostri strumenti non arriveremo mai fino in fondo alla nostra coscienza. Ci possono casualmente riuscire i poeti"". In che modo? ""Essi riempiono la nostra assenza, la nostra povertà e dimenticanza. Poeti come Celan - che fu per un breve periodo amico di Roman - o come Rimbaud o Dino Campana, testimoniano di sé e del disagio per non aver saputo reggere la vita, le avversità. Quando qualcosa si rompe nella loro esistenza ci accorgiamo che da quelle ferite possono uscire perle di poesia. La cosa strana è che non sempre questi versi si capiscono, ma il loro mistero ci può arricchire egualmente. Mi viene in mente un'ultima scena"". Quale? ""Riguarda Roman e la trascrizione musicale del Cigno di Mallarmé. Non riuscì a finirla però fu eseguita lo stesso alla Filarmonica. E proprio pensando a questa sua ultima cosa fatta e incompleta mi torna alla mente una sua ricorrente sofferenza"". Dovuta a cosa? ""Al fatto che pensava di essere un compositore mentre lo hanno sempre apprezzato per tutt'altro. Non posso giudicare se la sua musica sia stata importante, sebbene abbia studiato pianoforte. Ma posso dire che il genio incompreso provoca sentimenti di dolore e di frustrazione. Il rifugio di Roman era nella creazione musicale. C'era in lui una leggera assenza, o meglio una presenza parziale nelle cose che faceva, perché un lato della sua mente era concentrato altrove. Questa è secondo me la differenza tra chi è posseduto da un demone e chi svolge solo un semplice mestiere""."
"Pallidi e spossati, non è stanchezza ma carenza di ferro","SCARSA concentrazione, fiato corto, colorito pallido e desiderio sessuale in calo. Prima di ‘liquidare’ il tutto come una inevitabile conseguenza di stress e stanchezza , meglio controllare i valori del ferro , specie se si è donna e in età fertile. La carenza di questo minerale, infatti, può provocare tutti questi sintomi ed altri ancora, ma spesso non se ne tiene conto. Oggi si celebra la Giornata della Carenza di Ferro (Iron Deficiency Day), un disturbo che interessa in tutta Europa oltre il 30% della popolazione femminile, fino al 77% delle donne in gravidanza. • DONNE IN ETA’ FERTILE E BAMBINI Il deficit di ferro riguarda addirittura il 77% delle donne in gravidanza e il 48% dei bambini. Anche chi soffre di patologie croniche infiammatorie è particolarmente a rischio: si stima che ne siano affetti fino al 61% dei pazienti con scompenso cardiaco , fino all’ 85% dei pazienti con insufficienza renale cronica e fino al 90% dei pazienti con malattie croniche intestinali . Nonostante sia così diffuso, è un disturbo trascurato e sotto diagnosticato , in gran parte proprio per la difficoltà a riconoscerne i sintomi. • A COSA SERVE IL FERRO Il ferro è un oligoelemento essenziale per la vita e svolge diverse funzioni: interviene nella produzione dei globuli rossi, ‘lavora’ con varie proteine necessarie per il metabolismo dell’ossigeno e dell’energia, rafforza il sistema immunitario e garantisce la resistenza alle malattie. Si trova, inoltre, nel sistema nervoso centrale dove interviene nei processi enzimatici chiave per la sintesi di neurotrasmettitori come la dopamina – che stimola la motivazione, il piacere, il controllo dei muscoli – e la serotonina – che regola il tono dell’umore. Chiedi all’ Esperta • LE CONSEGUENZE Ma cosa succede all’organismo quando i livelli di ferro nel sangue calano? “Quando le riserve di ferro nell’organismo diventano scarse, l’impatto sulla salute e la qualità di vita è notevole perché ne risentono il metabolismo, il benessere psico-fisico, il desiderio sessuale, la produttività”, afferma Elisa Nescis, Ematologa presso l’Ospedale Cardinale Panico di Tricase, Lecce . “Nei bambini – prosegue – la carenza può indurre disturbi della performance cognitiva, motoria e del comportamento. Particolarmente delicato e quindi non trascurabile, è il periodo della gestazione poiché l’aumentato fabbisogno di ferro per lo sviluppo del feto e della placenta può indurre uno stato anemico nella gestante, vera e propria patologia derivante da un deficit importante e prolungato, che a sua volta aumenta il rischio di parto prematuro e di basso peso del bambino alla nascita”. • LE CAUSE Le tipiche fasi durante le quali si manifesta una carenza di ferro sono la gravidanza, l’infanzia e l’adolescenza durante le quali aumenta il fabbisogno fisiologico dovuto alla crescita. Ma nelle donne, la carenza di ferro può essere causata anche da perdite eccessive di sangue associate, ad esempio, a cicli mestruali abbondanti, o da patologie come l’insufficienza renale cronica, lo scompenso cardiaco e le malattie croniche intestinali. In questi pazienti, inoltre, l’infiammazione sottostante può determinare una riduzione della disponibilità di ferro, con conseguente riduzione delle riserve marziali e aumento del rischio di morbilità e mortalità. Un’altra causa importante è legata alla qualità dell’apporto nutrizionale quando c’è uno scarso consumo di alimenti ricchi in ferro. • COME CAPIRE SE C’E’ UNA CARENZA La diagnosi di carenza di ferro viene effettuata mediante un semplice esame del sangue che misura i livelli di emoglobina (il principale componente dei globuli rossi che fa sì che questi leghino l’ossigeno nei polmoni e lo trasportino ai tessuti e agli organi), la ferritina sierica (che riflette la quantità di riserve di ferro presenti nell’organismo) e la saturazione della transferrina (che indica quanto del ferro disponibile può essere utilizzato per produrre nuovi globuli rossi). “C’è ancora una scarsa consapevolezza del problema e un grande bisogno di informazione sui possibili gravi rischi per la salute causati dalla carenza di ferro. Per questo motivo, è importante sensibilizzare l’opinione pubblica a riconoscere i sintomi e rivolgersi al proprio medico di fiducia, il primo passo per una diagnosi corretta e l’impostazione di una cura appropriata”, dichiara Maurizio Volterrani, Primario di Cardiologia presso l’Ospedale IRCCS San Raffaele Pisana, Roma . “Intervenire tempestivamente per correggere la carenza rappresenta un obiettivo fondamentale, anche alla luce delle diverse strategie terapeutiche che consentono di far fronte al problema: dalla modifica della dieta, all’assunzione di preparati a base di ferro per via orale, alla somministrazione di terapie iniettive quando i farmaci orali sono mal tollerati. I benefici di un trattamento adeguato si sono riscontrati anche nei pazienti nefropatici e con scompenso cardiaco”, conclude. • COME FARE UN PIENO DI FERRO Il corpo umano ha bisogno di circa 10-12 milligrammi di ferro al giorno, valore che, in determinate condizioni, può aumentare fino a 20 mg. Gli alimenti di origine animale che contengono una maggior quantità di ferro più facilmente assimilabile, sono: il fegato e le frattaglie; le carni (in particolare quella di tacchino), il pesce e il tuorlo d'uovo. Gli alimenti di origine vegetale più ricchi di ferro, invece, sono i legumi, i funghi secchi, la frutta secca (ad es. le albicocche secche), i cereali integrali e le verdure a foglia verde scuro (ad es. il crescione e il cavolo riccio). • UN SITO E UN TEST In occasione della Giornata mondiale, sul sito www.irondeficiencyday.com è possibile trovare tante informazioni utili sulla carenza di ferro, sulla funzione di questo minerale e sui sintomi. Inoltre, alla sezione Risorse, è possibile fare il Symptom Checker, uno strumento animato per aiutare a riconoscere i sintomi. Al via anche la campagna social #IDDay2018"
Nati per Leggere: bimbi in braccio a mamma e papà con un libro davanti agli occhi,"ROMA - Gattonando, tutti in biblioteca. Torna la settimana nazionale di "" Nati per leggere "", il programma creato in Italia nel 1999 che porta i bambini in braccio a mamma e papà, con un libro aperto davanti agli occhi. La settimana andrà avanti dal 13 al 20 novembre con il titolo ""Andiamo dritti alle storie"", coinvolgendo 2mila comuni e 10mila volontari. Gli appuntamenti, concentrati soprattutto nelle biblioteche pubbliche, sono spezzettati città per città (non c'è una fonte unica da consultare). Si può cercare sul sito del programma Nati per Leggere, sulle pagine Facebook regionali o tra le iniziative del proprio Comune. Nati per Leggere, se fosse stato un bambino, sarebbe oggi un bel ragazzo di 17 anni. Si tratta di un'iniziativa dell'Associazione culturale pediatri, dell'Associazione italiana biblioteche e del Centro per la salute del bambino di Trieste. Il suo presupposto scientifico è che favorendo il contatto fra libri e bambini fin dai sei mesi d'età (ovviamente passando attraverso la voce e le coccole dei genitori) il cervello si arricchisce di immagini, suoni e parole. I piccoli imparano prima a parlare e a leggere. Avranno risultati migliori a scuola e riusciranno - si spera - ad amare i libri più dei tablet. Opuscoli, incontri nelle biblioteche, scambio di volumi negli studi dei pediatri, una lista di letture consigliate sul sito internet sono i modi con cui Nati per Leggere porta la lettura nelle case abitate dai bambini. Ai genitori si consiglia di non aspettarsi, all'inizio, tempi di attenzione lunghi. Di prepararsi a ""trattamenti rudi"" nei confronti dei libri, a richieste di letture ripetute all'infinito (segno che la storia ha avuto successo). E soprattutto di puntare sul contatto fisico e sull'intonazione giocosa della voce per insegnare ai figli l'associazione fra lettura e amore. Nati per leggere, lo spot. Nel 2015 una ricerca dell'American Academy of Pediatrics ha studiato con la risonanza magnetica dei bambini di 3-5 anni abituati a leggere fin da piccoli. ""L'esposizione ai libri ancora prima dell'asilo - spiegò il coordinatore dello studio John Hutton, dell'ospedale pediatrico di Cincinnati - ha un impatto significativo e misurabile sul modo in cui il cervello processa le storie, e potrebbe essere un fattore predittivo della futura capacità di leggere"". Di particolare importanza, prosegue il ricercatore, ""sono le aree cerebrali che supportano l'immaginazione mentale, cioè la capacità di ""vedere le storie"" oltre i disegni"". Gli americani, cui piace monetizzare molti aspetti della vita, hanno calcolato tramite il premio Nobel per l'economia James Heckman che ""i programmi prescolari hanno un tasso di rendimento annuo compreso fra il 7 e il 10%"" si legge nella presentazione di Nati per Leggere. ""E un ritorno economico complessivo, a distanza, pari fino a 7 volte quello iniziale"". Ma non è certo quello il pensiero dei genitori che leggono con il loro bambino, presentando i personaggi e dando un nome ai dettagli dei disegni. ""Parole, letture, gesti, sorrisi, suoni, rapporti corporei e sguardi"" sono il pane dello sviluppo del cervello dei bambini, ha scritto Giancarlo Biasini, pediatra, uno dei fondatori di Nati per Leggere. E la stessa Organizzazione mondiale per la sanità ha indicato nel suo programma per il 2015-202 che ""il comportamento, la cultura che circonda il bambino nei primi tempi della vita hanno effetti che si prolungano in età adulta. Il sostegno in questo periodo cruciale è un diritto del bambino"". Nati per Leggere è stato creato in Italia seguendo gli esempi americani di ""Born to read"" e ""Reach out and read"" e quello inglese di ""Bookstart"". ""Era da metà degli anni Ottanta - scrive ancora Biasini - che al City Hospital di Boston avevano cominciato la loro esperienza mettendo i libri, che venivano ""rubati"", nelle sale di attesa."
Cellule in orbita per studiare gli effetti dell'invecchiamento,"ROMA - Lo spazio funziona come una macchina del tempo. Una condizione ottimale per studiare gli effetti dell'invecchiamento e della sedentarietà prolungata . Per questo motivo gli scienziati dell'Istituto di Scienze della Vita della Scuola Superiore Sant'Anna di Pisa hanno spedito campioni di cellule umane in orbita. L'assenza di gravità rende più ""anziane"" le cellule in pochi giorni terrestri, permettendo agli scienziati di compiere esperimenti di biologia molecolare al rientro sulla terra, per indagare il funzionamento del corpo umano, sia in condizioni normali sia di malattia. Lo studio viene fatto per prevenire e per individuare terapie più efficaci contro patologie largamente diffuse come l'aterosclerosi e la pressione alta . ""Endothelial cells"" è il progetto italiano di ""bio-medicina spaziale"" coordinato dalla ricercatrice Debora Angeloni del Sant'Anna di Pisa, preparato nell'arco di anni e culminato con il lancio di queste cellule nello spazio, per caratterizzare l'effetto della microgravità sulla cellula endoteliale capillare. Il progetto è stato selezionato dalla European Space Agency (Esa) e ha ricevuto il finanziamento dell'Agenzia Spaziale Italiana (Asi). Con Debora Angeloni hanno collaborato alla preparazione del lancio in orbita Ivana Barravecchia, Francesca Scebba, Olga V. Pyankova, Chiara De Cesari dell'Istituto di Scienze della Vita della Scuola Superiore Sant'Anna di Pisa. Tra gli organi che più risentono degli effetti della permanenza nello spazio, l'endotelio, insieme eterogeneo delle cellule che rivestono dall'interno i vasi sanguigni, risulta particolarmente sensibile alle variazioni della gravità. L'endotelio può recepire e rispondere a molti stimoli che provengono dall'esterno e dall'interno del corpo e, quando è danneggiato, si avviano processi di malattia importanti come l'aterosclerosi, l'ipertensione e trombosi, riscontrabili con elevata frequenza nella popolazione. Lo spazio può aiutare gli scienziati nella prevenzione e nella cura delle malattie ""terrestri"". Le cellule spedite nello spazio nell'ambito del progetto ""Endothelial cells"", sono rientrate alle 2:51 della notte di sabato 12 settembre nella steppa del Kazakhstan, di ritorno dalla Stazione Spaziale Internazionale, a bordo della Soyuz TMA 16M , Mission 42S. Le cellule erano partite, con un lancio perfetto, dal Cosmodromo di Baikonur alle 6:37 del mattino del 2 settembre, a bordo della Soyuz TMA 18M, Mission 44S. Per condurre l'esperimento, le cellule, utilizzate come modello semplificato dell'endotelio capillare umano, sono cresciute e si sono moltiplicate nello spazio all'interno di microlaboratori progettati e realizzati ad hoc da Kayser Italia, azienda produttrice di hardware e software per esperimenti biologici nello spazio con sede a Livorno. Per il successo dell'esperimento è stata fondamentale la collaborazione con Energia, ente russo leader mondiale nel campo del volo spaziale umano. In accordo con Esa e Nasa, Energia ha gestito l'integrazione sui voli Soyuz dell'esperimento che, a bordo della Stazione spaziale internazionale, è stato seguito dall'astronauta Esa Andreas Mogensen e dall'astronauta giapponese Kimiya Yui. ""L'esplorazione umana dello spazio è per sua natura un'azione collettiva - sottolinea Debora Angeloni - e da un punto di vista biomedico è chiaro che essa pone enormi limiti e difficoltà ma proprio per queste ragioni costituisce una importantissima scuola per imparare di più sul funzionamento del nostro corpo"". ""Nello spazio gli astronauti sono soggetti ad un invecchiamento accelerato ma reversibile, che simula in maniera fedele ciò che avviene sulla terra in tempi molto più lunghi e in modo certamente non reversibile. Sui campioni di cellule rientrate in ottimo stato dallo spazio da ora in avanti sarà condotta un'ampia serie di analisi di biologia molecolare - spiega Angeloni - L'obiettivo a breve termine della ricerca è caratterizzare i meccanismi molecolari attivati dalla permanenza nello spazio, quegli stessi che probabilmente sono attivati anche dall'invecchiamento fisiologico dell'endotelio"". ""L'obiettivo a lungo termine - conclude la scienziata - è mettere a punto metodi per la prevenzione e per la riabilitazione utili non soltanto per gli equipaggi spaziali, soprattutto per quelli impiegati in missioni esplorative di lunga durata, ad esempio il progetto Marte , ma anche per un grande numero di pazienti sulla terra""."
"PlayStation 4, un milione di pezzi nel primo giorno. Giallo sul sabotaggio alla Foxconn: ""Le costruiamo non funzionanti per protesta""","OLTRE un milione di console Playstation 4 nelle prime 24 ore dal lancio sul mercato nordamericano. Lo ha annunciato Sony in un comunicato, ma a intorbidire le acque del lancio record c'è un giallo che parte dalla fabbrica in cui le Ps4 vengono assemblate. Ps4 rimpiazza la ps3 uscita nel 2006 ed è dallo scorso venerdì in commercio negli Stati Uniti e in Canada. A fine mese arriverà in Europa e quindi in Italia, e in America Latina. Da febbraio 2014 sarà disponibile anche in Giappone. Dalla Cina però arrivano notizie di un presunto sabotaggio ai danni di Sony ad opera di un operaio Foxconn, che denuncia condizioni di lavoro particolarmente disagiate sulla linea della console , dichiarando che gli operai dell’impianto di Yantai avrebbero costruito le console in maniera non corretta, proprio per sabotare Sony. Si registra infatti un esiguo numero di unità malfunzionanti, che non si avviano e fanno lampeggiare la luce blu che segnala l'attività della console, o manifesta problemi alla porta Hdmi. C'è già una guerra di percentuali. Secondo l'azienda giapponese solo lo 0,4 delle Ps4 sarebbe affetto da problemi, mentre sul web si registra un numero di segnalazioni che fa pensare ad altri numeri. Per arginare i disagi, Sony ha pubblicato una guida d'aiuto . I tre grandi produttori di console per videogiochi sono passati tutti a una nuova generazione di apparecchiature: la Microsoft metterà in commercio la sua Xbox one a partire dalla fine di questa settimana in 13 paesi, mentre la giapponese Nintendo aveva già aperto le ostilità lanciando a fine 2012 la sua Wii U."
"Industria del gaming, Baretta: ""Pensavamo di avere trovato un accordo con le regioni: il Piemonte sta rimettendo tutto in discussione""","Industria del gioco italiana stretta tra le regole dei singoli comuni e le esigenze dello stato di dare omogeneità all'intero territorio. In questi anni il sottosegretario all'economia Pier Paolo Baretta si è battuto per arrivare a una soluzione che tenesse insieme le esigenze regionali e quelle degli operatori protagonisti del settore: uno sforzo culminato nell'accordo in conferenza stato regioni. Patto che giorno dopo giorno sta mostrando tutta la sua fragilità. Lo stato dell’arte vede infatti gli enti locali decidere in autonomia come governare il mercato del gioco sul proprio territorio. Ci sono quindi comuni dove si può fare una scommessa in centro città e comuni dove invece una partita al bingo può essere fatta solo se la sala è distante almeno 500 metri da chiese, scuole e vari luoghi definiti “sensibili” (cosa ci sarà poi di così sensibile in un comproro, in una palestra, in uno stabilimento balneare, in uno studio medico ed affini, luoghi che rientrano nella limitazione suddetta). Insomma regole a macchia di leopardo che stanno destabilizzando il settore. Di questo delicato tema si sono occupati accademici, studiosi, operatori e politici nella due giorni, organizzata dall’Osservatorio Internazionale sul Gioco di cui è presidente la docente dell’Ateneo, Ornella De Rosa, in collaborazione con l’agenzia Agimeg, che si è tenuta all’Università di Salerno. Ad aprire i lavori di “Gioco e Media, problemi, opportunità e strategie future” è stato Aurelio Tommasetti, rettore dell’Università degli Studi di Salerno. Professori provenienti da Gran Bretagna, Germania e Francia ne hanno discusso con i colleghi italiani, parlando di come viene visto e vissuto il mercato dei giochi nei loro paesi. Dalla teoria si è poi passati alla pratica con il convegno “L’Italia dei giochi: dal federalismo al proibizionismo. Allarme rosso per imprese, occupazione e sociale”. Il contrasto tra il Governo, che con l’accordo del settembre con l’ANCI pensava di arrivare ad una normativa unica nazionale sul gioco e molti enti locali, come ad esempio Lombardia e Piemonte che hanno dato vita a regolamenti molto restrittivi sulla diffusione dei negozi di gioco, è stato al centro dell’incontro. I lavori sono stati aperti dall’intervento del sottosegretario all’economia Pier Paolo Baretta: “Con l’accordo abbiamo cercato di risolvere la questione delle competenze e pensavamo di averlo risolto, ma il caso Piemonte (dove dal 20 novembre scorso è attivo un regolamento che vieta a qualsiasi negozio di gioco di trovarsi a meno di 500 metri da vari luoghi sensibili ndr) sta rimettendo in discussione tutto. Alle regioni ed ai comuni abbiamo chiesto il giusto equilibrio tra la tutela della salute pubblica, con la riduzione dell’offerta e l’attività di impresa che coinvolge migliaia di lavoratori. Ad esempio non metterei nessun punto gioco a Piazza San Marco, ma al tempo stesso eviterei anche di creare quartieri ‘a luci rosse’ per il gioco”. E che il tema sia molto caldo lo ha ribadito Laura Campopiano, business development di Snaitech: “Quello che sta succedendo in Italia mi pare che, per l’ennesima volta, metta in discussione il sistema concessorio. Noi come aziende ci impegniamo ad adempiere ai nostri obblighi, ma anche le istituzioni devono rispettare i propri. Le imprese per operare in modo sano devono essere in grado di programmare i propri investimenti. Cosa impossibile se non si conoscono le regole che saranno valide sul territorio”. Ma c’è anche un altro aspetto da considerare. “A Venezia abbiamo realizzato un protocollo tra tutti i soggetti coinvolti nelle attività di gioco, comprese le forze dell’ordine, le associazioni e le stesse imprese – ha spiegato Francesco Vergine, vicesegretario del Comune di Venezia e membro del tavolo tecnico dell’Anci sul gioco - Si è partiti dalle indagini realizzate dalle Asl secondo le quali, ad esempio, i soggetti più colpiti dalla dipendenza praticavano la loro attività dopo le 22.00. Il regolamento di Venezia ha quindi previsto interventi come lo stop delle newslot e delle videolotterie dopo le 20.30”. Dettami ancora una volta applicabili a un singolo comune. La visione univoca delle regole per l’intero Paese resta un miraggio."
"Il Papa in Svezia: ""Superiamo le controversie e purifichiamo il nostro passato""","MALMOE (Svezia) - «Non possiamo rassegnarci alla divisione e alla distanza che la separazione ha prodotto tra noi. Abbiamo la possibilità di riparare a un momento cruciale della nostra storia , superando controversie e malintesi che spesso ci hanno impedito di comprenderci gli uni gli altri». Anche perché si deve «riconoscere» con «onestà» «che la nostra divisione si allontanava dal disegno originario del popolo di Dio» «ed è stata storicamente perpetuata da uomini di potere di questo mondo più che per la volontà del popolo fedele». Sono le prime ore del pomeriggio quando Francesco arriva nella cattedrale luterana di Lund per uno dei momenti più significativi di tutto il suo viaggio in Svezia: la preghiera ecumenica comune. Papa in Svezia, l'appello ai giornalisti: ""Viaggio importante, aiutateci a farlo capire"". Cinquecento anni dopo lo strappo di Lutero, la cui «esperienza ci interpella», Francesco arriva in Svezia per commemorare la Riforma ed entra subito in medias res: siamo qui per superare le divisioni, per «purificare il nostro passato» e «lavorare sul presente». La strada è «chiedere perdono insieme» per le colpe del passato: «Dio solo è giudice», ha detto il Papa. E ancora: «Si deve riconoscere con la stessa onestà e amore che la nostra divisione si allontanava dalla intuizione originaria del popolo di Dio, che aspira naturalmente a rimanere unito, ed è stata storicamente perpetuata da uomini di potere di questo mondo più che per la volontà del popolo fedele, che sempre e in ogni luogo ha bisogno di essere guidato con sicurezza e tenerezza dal suo Buon Pastore. Tuttavia, c’era una sincera volontà da entrambe le parti di professare e difendere la vera fede, ma siamo anche consapevoli che ci siamo chiusi in noi stessi per paura o pregiudizio verso la fede che gli altri professano con un accento e un linguaggio diversi». Papa Bergoglio riconosce che occorre essere grati della Riforma stessa: «Con gratitudine riconosciamo che la Riforma ha contribuito a dare maggiore centralità alla Sacra Scrittura nella vita della Chiesa». Il suo è dunque uno sguardo positivo, per nulla chiuso o timoroso verso una stagione che ha comunque voluto purificare la stessa Chiesa da situazioni inaccettabili e non più condivisibili. Ma Lutero è stato importante anche per la spinta, la domanda che ha originato il suo passo verso la Riforma: «L’esperienza spirituale di Martin Lutero ci interpella e ci ricorda che non possiamo fare nulla senza Dio. “Come posso avere un Dio misericordioso?”. Questa è la domanda che costantemente tormentava Lutero. In effetti, la questione del giusto rapporto con Dio è la questione decisiva della vita. Come è noto, Lutero ha scoperto questo Dio misericordioso nella Buona Novella di Gesù Cristo incarnato, morto e risorto. Con il concetto di “solo per grazia divina”, ci viene ricordato che Dio ha sempre l’iniziativa e che precede qualsiasi risposta umana, nel momento stesso in cui cerca di suscitare tale risposta. La dottrina della giustificazione, quindi, esprime l’essenza dell’esistenza umana di fronte a Dio». Andare incontro ai fratelli luterani, condividere la loro storia, valorizzare ciò che è stato, la positività che nonostante le divisioni ha portato l’azione di Martin Lutero. È questo anche il senso della Dichiarazione congiunta cattolico-luterana che sempre a Lund Francesco e vescovo Munib Yunan presidente della Lwf, la Federazione Luterana mondiale , hanno sottoscritto. Un testo breve ma significativo. Molta acqua è passata sotto i ponti da quando Lutero cinquecento anni fa iniziò la Riforma. Da cinquant’anni, in particolare, il cammino ecumenico ha aiutato «a superare molte differenze e hanno approfondito la comprensione e la fiducia tra di noi. Al tempo stesso, ci siamo riavvicinati gli uni agli altri tramite il comune servizio al prossimo, spesso in situazioni di sofferenza e di persecuzione. Attraverso il dialogo e la testimonianza condivisa non siamo più estranei. Anzi, abbiamo imparato che ciò che ci unisce è più grande di ciò che ci divide». Certo, «differenze teologiche sono state accompagnate da pregiudizi e conflitti e la religione è stata strumentalizzata per fini politici». Ma ora «la nostra comune fede in Gesù Cristo e il nostro battesimo esigono da noi una conversione quotidiana, grazie alla quale ripudiamo i dissensi e i conflitti storici che ostacolano il ministero della riconciliazione. Mentre il passato non può essere cambiato, la memoria e il modo di fare memoria possono essere trasformati. Preghiamo per la guarigione delle nostre ferite e delle memorie che oscurano la nostra visione gli uni degli altri. Rifiutiamo categoricamente ogni odio e ogni violenza, passati e presenti, specialmente quelli attuati in nome della religione. Oggi ascoltiamo il comando di Dio di mettere da parte ogni conflitto. Riconosciamo che siamo liberati per grazia per camminare verso la comunione a cui Dio continuamente ci chiama». Lutero ha provocato anche una ferita. Ma, scrivono i due, «desideriamo ardentemente che questa ferita nel Corpo di Cristo sia sanata. Questo è l’obiettivo dei nostri sforzi ecumenici, che vogliamo far progredire, anche rinnovando il nostro impegno per il dialogo teologico». E ancora: «Oggi, in particolare, noi alziamo le nostre voci per la fine della violenza e dell’estremismo che colpiscono tanti Paesi e comunità, e innumerevoli sorelle e fratelli in Cristo»."
"Repubblica delle Idee, quattro giorni per riflettere sul nostro futuro ma anche per fare festa","Quattro giorni per fotografare il mondo e provare a rispondere a una domanda capitale: “Che fine ha fatto il futuro?”. Repubblica delle Idee torna a Bologna per esplorare a fondo tracce e segnali del nostro tempo confuso e impetuoso. Oltre 110 incontri che spaziano dalla letteratura alla tecnologia, dal cinema allo sport, dalla scienza all’economia. Bologna 2018 I WORKSHOP DI REPIDEE 2018 Un panorama ampio, utile a comprendere l’attualità, cifra di un Festival diverso da tutti gli altri. Repubblica delle Idee infatti è un appuntamento gratuito e generalista, non punta il suo faro su un’arte o una disciplina, ma sceglie ogni anno un tema e lo declina in tutti i suoi aspetti. Regalando, come è giusto che faccia un giornale per la comunità dei suoi lettori, strumenti per leggere le discussioni, le polemiche e i cambiamenti che scuotono il nostro presente. Parleremo della crisi della democrazia e della crisi del lavoro così come lo abbiamo conosciuto fino ad oggi, dell’impatto dell’intelligenza artificiale, dello scetticismo verso la scienza, dell’ambiente minacciato, delle migrazioni e di chi le affronta misurandosi con i drammi umani. Daremo la parola a scrittori, registi, musicisti, filosofi per misurare la temperatura dell’arte e della cultura. Chiederemo ai nostri giornalisti di raccontarvi cosa vedono ogni giorno nel fare il loro lavoro e vi presenteremo i migliori documentari che Repubblica ha prodotto quest’anno. Bologna 2018 Centinaia di iscritti per l'Italia si parla: ci vediamo a RepIdee a Bologna Il nostro Festival è la vetrina di un anno di sforzi e discussioni, il frutto di tantissimi pomeriggi passati a scegliere le persone giuste per provare a dare risposte. Non voglio farvi un elenco di nomi, il programma lo trovate in queste pagine e venerdì prossimo tutti gli appuntamenti saranno al centro di Repubblica in un inserto speciale. Ne citerò uno solo: Piero Angela , che con il suo garbo ottimista ci racconterà novant’anni di viaggi nel futuro. Siamo orgogliosi di questa edizione, del successo che si ripete ogni anno, della passione che troviamo e del cammino che continua a fare l’intuizione che ebbe Ezio Mauro . Quattro giorni per riflettere ma anche per fare festa. Perché Repubblica delle Idee è una festa, un momento di incontro, di scambio, di musica e di senso di comunità. Qualcosa di impagabile e prezioso in un tempo di frammentazione e incertezza."
"L'orfanello Rémi, il comico Rowan Atkinson e i talenti emergenti da Chalamet a Sheridan a Alice nella città","Dieci giorni di Alice nella città , la sezione autonoma e parallela alla Festa di Roma dedicata al cinema dei bambini e dei ragazzi, per un viaggio ancora una volta straordinario nell'immaginario pensato per gli spettatori più giovani ma non solo. La rassegna diretta da Gianluca Giannelli e Fabia Bettini e organizzata dall’Associazione Culturale PlayTown Roma, con il sostegno della Direzione Generale Cinema del MiBact, del Comune di Roma, si svolge dal 18 al 28 ottobre. Alice nella città: cartoon, fantasy e Rowan Atkinson in cattedra Tra cartoon e film per famiglie. Undici le opere del Concorso Young Adult, sei eventi speciali e tre serie, tra i titoli più attesi Rémi di Antoine Blossier, adattamento del celebre romanzo di Hector Malot Rémi sans famille che ha accompagnato più di una generazione prima con il libro poi con la versione cartoon, nelle sale italiane per Natale, il nuovo lavoro del maestro dell'animazione Michel Ocelot che dopo Kirikù e la strega Karabà, Azur e Asmar, Kirikù e gli animali selvaggi ci conduce in un'avventura nella Parigi della Bella Epoque sulle tracce di una giovane ragazza di nome Dilili che arriva dalla Nuova Caledonia, Dilili in Paris . 'Rémi sans famille', il live action con Daniel Auteuil - trailer. Stelle comete. Tantissimi i talenti del cinema internazionale presenti nei film in selezione da Timothée Chalamet (attore rivelazione del film di Luca Guadagnino Chiamami col tuo nome ) e Maika Monroe in Hot Summer Nights a Charlie Plummer (premiato a Venezia e poi protagonista di Tutti i soldi del mondo) in Behold My heart; da Tye Sheridan in Fridays child a Jessica Barden in the New romantic ; da Lucas Hedges ( Manchester by the sea e e Lady Bird ) Kathryn Newton in Ben is Back a Lewis Mac Dougall in The belly of the whale ; per concludere con Shira Hass in Broken Mirrors a Jaden Smith (figlio di Will e Jada Pinkett) in Skate kitchen . Mentre il programma di Alice Panorama, raccoglie dieci film a cui si affiancherà la selezione del Panorama Italia, curata da Alice nella città in collaborazione con il KINO, con nove lungometraggi e sedici cortometraggi. Ritorna Rowan Atkinson ed è di nuovo Johnny English. Si comincia ridendo. Il film di preapertura di Alice nella città è Johnny English colpisce ancora con Rowan Atkinson (Mr Bean e Johnny English), che sarà a Milano il 7 ottobre non solo per accompagnare il film, ma anche protagonista di un incontro con gli studenti delle scuole di cinema. Un doppio appuntamento con uno degli attori che ha saputo divertire e far ridere il pubblico di tutte le età. Up and down di Paolo Ruffini è un'indagine sulla normalità raccontata attraverso gli occhi di 5 ragazzi con la sindrome di down. Tra i titoli italiani che si vedranno a Alice anche Fiore gemello di Laura Luchetti, incontro tra un immigrato clandestino della Costa d'Avorio e la figlia di un trafficante e Butterfly, il documentario di Alessandro Cassigoli e Casey Kauffman su Irma Testa, la giovane campionessa di boxe cresciuta in uno dei paesi più violenti del napoletano, Butterfly .  Apre la sezione Panorama Italia il documentario Backliner di Fabio Lovino dedicato al musicista Riccardo Sinigallia, ex Tiromancino, mentre il film di chiusura sarà la commedia Ti presento Sofia di Guido Chiesa, con Micaela Ramazzotti, Fabio De Luigi, Caterina Sbaraglia, Andrea Pisani, Shel Shapiro, storia di un padre divorziato (De Luigi) che ha occhi solo per la figlia di dieci anni, ma un colpo di fulmine per una vecchia amica Mara (Ramazzotti) rimescola tutte le carte. Ma quando Mara gli rivela che detesta i bambini lui si troverà a nascondere l'esistenza della figlia. 'Ti presento Sofia', tra De Luigi e Ramazzotti c'è la figlia di 10 anni. Non solo cinema . Alice nella città presenta anche alcune serie in anteprima tra cui Kidding protagonista Jim Carrey, diretto ancora una volta da Michel Gondry, nel ruolo di una star della televisione per bambini colpito da una grave tragedia familiare, Patricia Moore è un lungometraggio diretto da Blake Fraser pensato in 9 episodi brevi (9X10') prodotto da Chris Thompson per la nuova piattaforma Blackpills che lo distribuirà sulla sua App, la storia ruota attorno alla sedicenne Patricia e la sua famiglia in fuga da una setta cannibale responsabile dell'insaziabile dipendenza di cui soffrono. Si vedrà anche la nuova stagione di Skam Italia , remake dell'omonima serie tv norvegese prodotta da Tim Vision. Il protagonista della seconda stagione è Martino che troverà il coraggio di vivere la propria omosessualità attraverso una romantica storia d’amore con un ragazzo conosciuto a scuola.  Trent'anni dopo Mignon. Per i 30 anni dall'uscita, Alice presenta anche restauro di Mignon è partita di Francesca Archibugi , sorprendente esordio cinematografico che il 20 ottobre del 1988 uscì nelle sale italiane, raccogliendo da subito il sostegno del pubblico e della critica (5 David di Donatello, 3 Nastri d’Argento). L'occasione sarà per capire come viene visto dagli adolescenti di oggi il racconto degli adolescenti di allora. A chiudere gli eventi speciali il film che ha commosso il Festival di Cannes: Cafarnao di Nadine Labaki, (che prende il nome dalla città della Galilea dove Gesù iniziò la sua predicazione), epopea di un ragazzino delle bidonville di Beirut, interpretato dal vero rifugiato siriano Zain Al Rafeea che incontriamo in un tribunale dove ha deciso di denunciare i suoi genitori ""per averlo messo al mondo"" mentre lui è in carcere per aver accoltellato un uomo. Premiato a Cannes , è una fiaba politica in grado di far riflettere, che ragiona sul tema della crescita e della difficoltà di nascere e provare a farsi una vita in Medio Oriente. Un film simbolo che con l'Associazione EverychildismyChild è dedicata dal festival ai bambini delle scuole presenti in selezione. 'Capharnaum', il dramma del piccolo Zain nel film di Nadine Labaki. Ad Every child is my Child sarà anche dedicato un evento speciale legato al progetto Live for Sirya con l’anticipazione dei primi 15 minuti del docufilm del raduno concerto di Vulci 2017 che ha visto alternarsi sul palco artisti come Daniele Silvestri , Irene Grandi, Emma Marrone , Tosca, Anna Foglietta, Pierfrancesco Favino, Vittoria Puccini, Paolo Genovese, Edoardo Leo, Paola Minaccioni, Andrea Bosca, Vinicio Marchioni, Anna Ferzetti, Lillo, Max Bruno e tanti altri."
"Italia, l'eterologa è in mano ai privati","L'eterologa in Italia è in mano ai privati. Fin da quando l'articolo della legge 40 è stato cancellato dalla Corte Costituzionale, ormai tre anni fa, era chiaro che il sistema pubblico non fosse preparato ad assicurare questa prestazione. I dati della ""Relazione del ministro della Salute al Parlamento sullo stato di attuazione della legge sulla procreazione medicalmente assistita"" lo confermano, anche se per ora riferiti al 2015. In quell'anno i centri privati di secondo e terzo livello, che lavorano cioè utilizzando ovociti di donatrici, erano 54, contro 7 convenzionati ed appena 8 pubblici, prevalentemente in Toscana e in Emilia Romagna. Quelli che hanno utilizzato la donazione di seme sono stati 52 dei quali 43 privati. I dati del 2016 non ci sono ma il numero degli ospedali del sistema sanitario che assicurano la procreazione eterologa non è salito di molto (si sarebbe aggiunto un centro pubblico in Friuli). E visto che questo tipo di trattamento è stato inserito nei nuovi Lea, livelli essenziali di assistenza, che tutte le Regioni sono obbligate ad assicurare ai propri cittadini, finirà che tante amministrazioni saranno costrette ad aumentare il numero delle convenzioni per permettere alle coppie di ottenere la prestazione. Tra l'altro c'erano realtà che non coprivano le spese dei loro cittadini che si spostavano per curarsi in centri pubblici fuori regione. Adesso saranno invece obbligate a pagare per quei trattamenti. Grazie all'eterologa nel 2015 sono nati 601 bambini, 532 con l'utilizzo di ovociti di una terza persona esterna alla coppia e 69 con l'utilizzo di seme. Le coppie trattate sono state in tutto circa 2.450 (delle quali circa 2.000 nel privato), le gravidanze ottenute 880. Visto che in Italia praticamente non ci sono donatori, quasi tutto il sistema si basa sull'acquisizione dall'estero di gameti. Nel 2015 sono stati importati 3.304 contenitori da 7 o 8 ovociti da Danimarca, Grecia, Repubblica Ceca, Spagna e Svizzera. Gli embrioni importati sono stati 744. Le esportazioni invece sono stati minime, di poche unità. Riguardo al liquido seminale, è stato più quello esportato (2638 contenitori) che quello importato (1982 contenitori), anche se il primo numero riguarda anche i gameti utilizzati per creare gli embrioni all'estero che poi rientrano in Italia. L'importazione di ovociti nel nel 2016, per il quale ci sono dati preliminari, è addirittura raffoppiata. Si può dire che molti centri esteri dove un tempo andavano le coppie adesso fanno comunque affari con l'Italia inviando i gameti a pagamento. E comunque continuano a ricevere coppie che preferiscono spostarsi all'estero per fare i trattamenti. ""Il primo anno di applicazione della fecondazione eterologa - si legge nella Relazione - mostra diverse procedure nell'applicazione della tecnica, specie in riferimento all'importazione di gameti dall'estero: se la maggior parte dei cicli di trattamento utilizza gameti importati, una quota significativa è effettuata con embrioni formati all'estero, generati con seme esportato dall'Italia e ovociti di centri esteri, e successivamente importati in Italia per il trasferimento in utero"". I numeri della fecondazione omologa sono molto più alti e restano costanti rispetto agli anni precedenti. I nati vivi sono stati circa 12.235. In questo settore i centri pubblici sono sempre meno di quelli privati (circa 120 contro contro 185) ma trattano un numero totale di pazienti simile, quindi in media seguono più coppie. In tutto i bambini nati in Italia da procreazione medicalmente assistita (omologa e eterologa) in Italia nel 2015 sono il 2,6% del totale dei bebè venuti alla luce nel Paese, un dato in lieve aumento rispetto al 2,5% del 2014. I cicli effettuati sono stati 95.110 (+4,6%) e nati vivi 12.836 (+0,9%)."
E' reato vendere acqua in bottiglie di plastica esposte al sole,"MULTE fino a 1500 euro per i commercianti che vendono acqua in bottiglie di plastica che siano state in precedenza esposte al sole, anche se per breve tempo. La Cassazione ha così deciso di usare il pugno di ferro, con la sentenza 39037 del 28 agosto 2018, nei confronti di chi non usa le dovute accortezze nel trattare gli alimenti deteriorabili, mettendo a rischio la salute dei consumatori. Lo ha fatto respingendo il ricorso del titolare di un esercizio commerciale che aveva messo in vendita delle bottiglie d'acqua di plastica , che aveva conservato nel piazzale antistante il negozio prima di esporle sugli scaffali all'interno. Anche se la difesa aveva sottolineato che il tempo di esposizione ai raggi solari era stato brevissimo, i giudici di piazza Cavour non hanno voluto sentire ragioni, chiarendo che la vendita di alimenti in cattivo stato di conservazione é un reato di pericolo presunto. Con una soglia di punibilità anticipata vista l’importanza della salute come bene protetto. USA E RISPETTA La campagna per un uso consapevole della plastica La violazione si concretizza, dunque, anche in assenza di un affettivo accertamento del danno al bene tutelato. La plastica riscaldata dal sole tende infatti a rilasciare sostaneze nocive (antimonio e bisfenolo) dannose alla salute. Un principio che si applica a tutte le tipologie di bevande, non solo l'acqua in bottiglia, che viene sempre citata poiché è quella più utilizzata. Una precisazione va fatta: se la si consuma per una volta non accade nulla, ma se questa pratica è ripetuta nel tempo e negli anni, anche se si consuma la migliore acqua in commercio si può andare incontro a spiacevoli conseguenze all'organismo. I Nas giornalmente sequestrano decine e decine di bottiglie lasciate al sole . Per configurare il reato basta accertare che siano state commesse delle azioni ""idonee a determinare il pericolo di un danno o deterioramento dell’alimento"" al fine di assicurare che il prodotto arrivi ai consumatori dopo essere stato trattato nel rispetto delle garanzie igieniche. Il cattivo stato di conservazione può essere accertato non solo attraverso analisi di laboratorio ma anche attraverso altri dati obiettivi, come foto o altre testimonianze. La Cassazione ha anche ricordato che l'acqua è un alimento vivo, al pari di olio e vino, e che se esposta al sole, anche se per un periodo limitato di tempo, può subire alterazioni. In questo caso specifico, per i giudici il reato c'è, perché è stato provato grazie a delle ispezioni che l'acqua era stata esposta al sole in un periodo in cui in Sicilia, regione dove si è verificato il fatto, le temperature sono alte, cioè tra giugno e settembre. Supermercati, piccoli negozi ed anche ambulanti sono avvisati."
Una nuova luce per illuminare il mondo. Nobel Fisica agli inventori dei Led blu,"UNA NUOVA luce per illuminare il mondo. Un bello slogan che arriva da Stoccolma per celebrare Isamu Akasaki, Hiroshi Amano e Shuji Nakamura, i tre scienziati giapponesi a cui è stato assegnato il Premio Nobel per la Fisica di quest'anno. Tre ricercatori che hanno sviluppato i Led blu, componente essenziale di gran parte dei sistemi di illuminazione moderni, dalle torce portatili alle lucine dell'albero di Natale. Senza dimenticare ovviamente i televisori di ultima generazione. Il loro lavoro, sviluppato negli anni Novanta, ha infatti rivoluzionato la tecnologia dell'illuminazione. Grazie ai Led a luce blu possiamo infatti avere sorgenti di luce bianca, molto più efficienti ed economiche delle lampade a incandescenza o a neon. Il Nobel per la Fisica agli scienziati dei Led Nipoti delle lampadine . Led è l'acronimo dell'inglese Light Emitting Diode, ovvero diodi a emissione luminosa. Oggi hanno gli impieghi più disparati, soprattutto nel settore dell'illuminazione commerciale. In un certo senso possiamo considerarli i ""nipoti"" delle comuni lampadine, perché sono molto più efficienti e durature. Il meccanismo su cui si basano è infatti del tutto diverso da quello delle lampade a incandescenza. Infatti il cuore dei Led non è un sottile filamento di metallo ad altissima temperatura, come nelle comuni lampadine, bensì un diodo, ovvero un piccolo dispositivo fatto di materiale semiconduttore, ad esempio silicio, germanio o indio. Il passaggio di corrente attraverso questo diodo genera emissione di luce in base a un fenomeno detto elettroluminescenza. Il colore della luce emessa dipende dal materiale di cui è fatto il diodo. Ad esempio, i primi Led, sviluppati agli inizi degli anni Sessanta erano in grado di emettere radiazione infrarossa, mentre oggi sono disponibili Led in vari colori, e gran parte del merito va appunto al lavoro di questi scienziati premi Nobel. Il Nobel per la fisica agli inventori dei Led. Il mondo in luce blu . ""Per l'invenzione di Led blu efficienti, che ha reso possibile le sorgenti di luce bianca brillanti e economiche"". E' questo, secondo l'Accademia delle Scienze di Stoccolma, la motivazione dietro al Nobel per la Fisica di quest'anno. Uno dei punti chiave per produrre la luce bianca con i Led è infatti la possibilità di disporre di sorgenti di luce blu. Costruire Led blu è però stata una grande sfida durata circa trent'anni. Ma i tre ricercatori sono riusciti là dove gli altri avevano fallito, lavorando su questo problema agli inizi degli anni Novanta. Akasaki, classe 1929 e Amano, classe 1960, lavoravano insieme già allora all'Università di Nagoya, mentre Nakamura, che oggi ha 60 anni ed è diventato cittadino americano, lavorava allora presso la Nichia Chemicals, una piccola azienda a Tokushima. Rivoluzione luminosa . Le luci Led bianche, rese possibile dalla scoperta dei tre ricercatori giapponesi, ha aperto la via a fonti di luce brillanti, più durature ed efficienti. ""Con l'avvento dei Led, sempre più diffusi, abbiamo oggi alternative più efficienti e durature rispetto alle vecchio fonti di luce"", hanno detto i membri della giuria del premio da Stoccolma. Queste fonti di luce sono andate continuamente migliorando nel corso degli anni, fornendo un flusso luminoso sempre maggiore a parità di consumo elettrico. Le lampade a Led sviluppate più di recente hanno infatti un'efficienza record di quasi 20 volte quella di una lampadina elettrica e 4 volte quella di una lampada a neon. Ciò comporta un notevole risparmio su scala globale, se consideriamo che un quarto dell'energia elettrica mondiale è utilizzata per l'illuminazione. Inoltre, un consumo più basso implica che queste sorgenti di illuminazione potranno essere alimentate in futuro da pannelli solari, fornendo una nuova fonte di luce più economica e sostenibile anche per quelle zone del pianeta non raggiunte dalla rete elettrica. La durata dei Led è circa 100 volte superiore a quella di una lampadina e 10 volte quella di una lampada a neon, e ciò comporta anche una riduzione nei consumi di materiali per l'illuminazione. Il Premio Nobel di quest'anno incarna quindi lo spirito stesso impresso da Alfred Nobel. Una scoperta che possa essere di beneficio per tutti. Come appunto i Led, una luce nuova per tutto il pianeta."
Il Papa il 25 novembre all'Europarlamento,"CITTA' DEL VATICANO - Il Papa sarà a Strasburgo il 25 novembre e terrà un discorso al Parlamento europeo. La notizia è stata data in prima battuta a Strasburgo dal presidente dell'assemblea Ue, Martin Schulz, e poi confermata da padre Federico Lombardi. ""Papa Francesco ha accettato l'invito a visitare il Parlamento europeo e a rivolgere un discorso ai suoi membri in occasione di una sessione solenne"", ha affermato il portavoce della Santa Sede. ""La visita è breve - ha precisato padre Lombardi - non è una visita in Francia, il che non esclude altri inviti in Francia"". Quando gli è stato chiesto del viaggio di Bergoglio in Turchia, il responsabile della sala stampa vaticana ha risposto: ""Non c'è nulla di definito. Quando avremo informazioni certe e ufficiali ve le forniremo"". Come noto, il Papa è stato invitato dal patriarca ecumenico di Costantinopoli poco dopo la sua elezione al soglio pontificio, e per una visita in Turchia si attende anche l'invito ufficiale delle autorità di Ankara. Schulz aveva invitato papa Francesco nel corso dell'udienza che il Pontefice gli concesse l'11 ottobre del 2013. E oggi ha annunciato la visita con un tweet. Bergoglio sarà il secondo Papa ad andare al Parlamento europeo dopo Giovanni Paolo II, che vi si recò l'11 ottobre 1988. Si tratterà del quinto viaggio internazionale di papa Francesco dopo il Brasile nell'estate 2013, la Terra Santa nella scorsa primavera, la Corea del Sud in agosto e l'Albania del prossimo 21 settembre."
"Consulta, Bruno: ""Escludo mia condotta illecita"". M5s scrive a candidati: ""Rinunciate""","ROMA - ""Escludo un qualsiasi tipo di condotta illecita posta in essere dal sottoscritto nella vicenda Ittierre, sollevata da ' l Fatto Quotidiano . Ad oggi ribadisco che non ho ricevuto alcun avviso di garanzia. Resta evidente che qualora ci fosse un provvedimento di rinvio a giudizio non avrei nessuna remora a prendere le opportune decisioni"". Il senatore Donato Bruno, alla vigilia di una nuova votazione per la Corte Costituzionale ribadisce ancora una volta la sua estraneità nel caso Ittierre, per la quale è indagato . Ma a lui e al candidato del Pd, Luciano Violante i parlamentari di M5s, con una lettera, hanno rivolto l'invitato a fare un passo indietro, imitando la stessa scelta compiuta da Antonio Catricalà. La lettera . Nella lettera si sottolinea che il passo indietro di Violante e Bruno sbloccherebbe l' impasse in cui è inchiodato il Parlamento , e consentirebbe così di prendere in considerazione delle candidature, a giudizio di M5s, più ""super partes"" dicono i due capigruppo di M5s, Paola Carinelli e Vito Petrocelli. ""Dalla ripresa dei lavori in Parlamento - affermano Carinelli e Petrocelli - le Camere sono letteralmente impantanate dalla nomina dei componenti di Csm e Corte Costituzionale per la quota che spetta a deputati e senatori. Nomine su cui non si è riusciti ancora, dopo 13 votazioni, a raggiungere il quorum necessario""... ""Le scriviamo, pertanto - si legge nel testo - facendo ricorso al suo senso di responsabilità chiedendole di ritirare irrevocabilmente la Sua candidatura e togliendo in questo modo il Parlamento dall'impasse in cui si trova dall'inizio di settembre"" Nomi in forse. Se Violante e Bruno domani andranno sotto i 500, dicono fonti di Forza Italia, i candidati cambieranno. A meno di 24 ore dalla convocazione del Parlamento in seduta comune per l'elezione dei due giudici della Corte Costituzionale e dei due membri laici del Csm, arrivati alla quattordicesima votazione per la Consulta e alla undicesima per la corsa a palazzo dei Marescialli, Fi mette un freno. Nessuna novità quindi e nessun nuovo accordo tra la maggioranza di governo e il partito di Silvio Berlusconi, anche se, confermano le stesse fonti, domani potrebbe cambiare ancora tutto. Anche Ivan Scalfarotto (Pd), sottosegretario alle Riforme Costituzionali, oggi al programma di Rai Radio2 'Un Giorno da Pecora , ha messo in dubbio l'appoggio a Bruno. Alla domanda di cosa ne pensa di votare uno come Bruno come giudice della Corte Costituzionale, visto che è indagato, ha risposto: ""Che è indagato l'ho saputo solo nelle ultime ore. Io non so se domani si vota per lui. Vediamo"". Grande incertezza, quindi, e voci contrastanti: ""Domani - spiega un anonimo parlamentare dell'area delle larghe intese - penso che andremo avanti con Violante e Bruno"", ma nel Pd i più dicono che ""tutto dipende se Forza Italia vuole portare avanti l'accordo: se decidono che bruno è bruciato possono togliere voti anche a violante, ma attenzione che non è mica così facile buttare giù un candidato consolidato. Una volta che il corpo molle del parlamento si è orientato a votare un nome, non è mica facile spostarsi su un altro"". Tra i protagonisti delle larghe intese, dunque, nessuno scommette su una conclusione positiva nelle votazione di domani, ma c'è ancora fiducia che i due candidati si possano consolidare: ""Ci sono ancora da recuperare i voti per errore"", racconta un deputato. Si tratta dei voti indirizzati a Violante e Bruno, ma nella scheda sbagliata: quella per l'elezione del Csm. ""Mentre i voti a Falanga, ad esempio, erano un segnale (l'esponente del centrodestra nei giorni scorsi ha poi chiesto di riorientare i voti a lui destinati sul candidato ufficiale al Csm Zanettin), quelli a Violante e Bruno nessuno li ha rivendicati, nessuno ha chiesto nulla per ricondurli all'ovile, perciò noi abbiamo fatto di nuovo girare una spiegazione sulle modalità di voto"". Lega: ""Domani scheda bianca"". ""Domani la Lega voterà scheda bianca"", ha annunciato il segretario del Carroccio, Matteo Salvini, rispondendo, a Montecitorio, ai cronisti che gli chiedevano come voterà domani la Lega per i due giudici costituzionali e i due componenti del Csm. Boldrini: ""Non è una gara, ma speriamo in conclusione"". Spera in una fumata bianca la presidente della Camera, Laura Boldrini, che, però, non vuole accelerare i tempi: ""Non è una corsa, non è che dobbiamo arrivare primi. Dobbiamo arrivare al risultato. Se i gruppi parlamentari dicono che hanno bisogno di più tempo sarebbe poco oculato da parte mia non prendere atto di questo"", ha detto a Sky Tg24 in vista della nuova seduta domani alle 12 del Parlamento in seduta comune. ""Io - spiega - ho preso atto che i gruppi hanno bisogno di riflettere e dunque mi auguro che domani si possa arrivare ad una conclusione"". Ma sia chiaro ""che stiamo svolgendo una funzione prevista dalla Costituzione, non stiamo perdendo tempo"". La chiusura della Camera dal venerdì al martedì, conclude, è una decisione che deriva da una ""richiesta esplicita di tutti i gruppi"". La seduta di giovedì si è chiusa con l'ennesima fumata nera."
"Caso Uggetti, quelle manette a tutti i costi","""DISARMANTE e allarmante"". Ci sono entrambi gli aspetti di questa nuova stagione giudiziaria nelle parole usate dal magistrato nel decidere l'arresto del sindaco di Lodi Simone Uggetti , astro nascente del Pd lombardo e fino al 2013 braccio destro del portavoce del partito, Lorenzo Guerini. Questa inchiesta lo ritrae mentre con disinvoltura trucca una gara pubblica. Gl elementi raccolti da procura e Fiamme Gialle appaiono fortissimi. Ci sono: la denuncia di una funzionaria, che ha registrato le riunioni con il sindaco, le email che la testimone ha consegnato, le intercettazioni telefoniche descrivono con chiarezza la manipolazione del bando e la spregiudicatezza con cui un professionista interessato all'appalto entrava negli uffici e partecipava alla stesura del capitolato. In più, Uggetti e il professionista riescono a venire a conoscenza dell'indagine e tentano di cancellare le prove. Sono i presupposti per contestare un reato grave, la turbativa d'asta, uno dei più diffusi nell'Italia di oggi e che mina la competitività del sistema economico, favorendo l'arricchimento di cricche e camarille. Tutto fondato. Ma qual è il merito dell'inchiesta? La gestione estiva di due piscine comunali, per le quali era previsto inizialmente il pagamento di 4000 euro l'anno. Il bando di gara viene alterato non per arricchire imprenditori privati ma per favorire una società municipalizzata e affidare gli impianti a un'altra società di cui il Comune possiede il 45 per cento delle azioni. Il professionista arrestato come complice è, appunto, consigliere della municipalizzata, che si occupa pure di verde pubblico, riscaldamento e riscossione dei tributi. Nell'imporre la modifica dei requisiti d'appalto, Uggetti introduce norme che favoriscono chi opera a Lodi, riducendo pure gli impegni economici per la ristrutturazione e abolendo i 4000 euro di canone. In cambio di cosa? ""Ricavare per sé vantaggi di consenso politico-elettorale"". Che sembrano nascere dal sostegno degli iscritti alle società sportive, di chi fa sport e usufruisce della piscina che - stando al prezzario di quest'estate - offre nuoto e palestra a 30 euro al mese. La Chiesa riconosce peccati capitali e veniali, per il codice penale invece conta solo il reato, seppur valutando aggravanti e attenuanti. In questo caso, il giudice anticipa esplicitamente la sentenza, negando che ci possano essere ""in un'ottica prognostica"" attenuanti. E sancisce: ""La personalità negativa dei due imputati porta a ritenere con decisa verosimiglianza che gli stessi abbiano potuto sistematicamente gestire la cosa pubblica con modalità illecite"". Si passa dalla presunzione di innocenza alla presunzione di colpevolezza, senza che negli atti ci sia anche una sola traccia di altri crimini. Ma le conclusioni del magistrato vanno oltre. E teorizzano che per un politico o per un avvocato possa esserci solo l'arresto in carcere. Non è sufficiente sospendere il sindaco dall'incarico, interdire il legale o mandare entrambi ai domiciliari perché ""la conoscenza che hanno degli strumenti investigativi, per il ruolo politico sociale rivestito dall'Uggetti e per le cognizioni tecniche proprie del Marini, quale avvocato"" impongono la prigione. Il gip va oltre e ritiene che la cella sia necessaria e indispensabile, esclude persino la custodia a casa con il braccialetto elettronico poiché - scrive - con l'attuale progresso tecnologico ""è impossibile monitorare e controllare gli indagati sottoposti agli arresti domiciliari"". Una valutazione sull'obbligo del carcere che può essere applicata a chiunque. E che appare ""disarmante e allarmante"" quanto gli indubbi comportamenti illeciti del sindaco di Lodi."
I rimedi per una guerra fuori dal tempo,"IL CONFRONTO scoppiato negli ultimi giorni tra la magistratura e il primo ministro appare datato, fuori tempo e soprattutto inutile. Terminato il ventennio berlusconiano avevamo tutti sperato in una nuova stagione capace di restituire rispetto ed efficienza sia all'azione giudiziaria sia a quella politica, ci ritroviamo invece in duelli verbali sterili e sfinenti. Il nostro Paese è talmente rallentato e in crisi da non potersi permettere il lusso di nuove guerre di religione che finirebbero per rinviare ogni tentativo di migliorare il nostro sistema condannandoci tutti alla retrocessione. Ma voglio partire subito dal fondo, dai possibili rimedi, anziché rifare per l'ennesima volta l'analisi dei problemi e di torti e ragioni delle due parti. Cominciamo da ciò che ci si aspetterebbe dal governo: una serie di misure che dimostrino la volontà di restituire efficienza e dignità al sistema della giustizia. E questo deve essere fatto non tanto perché lo chiede la magistratura, ma perché è quello di cui necessitano i cittadini, che oggi stanno perdendo fiducia nel funzionamento dei tribunali. È quello che chiedono le imprese, per recuperare efficienza negli appalti, è quello che vorrebbero gli investitori internazionali, tanto cari al premier, che ripetono in continuazione di stare lontani dall'Italia per l'insostenibile lunghezza di ogni possibile contenzioso. Bisogna anzitutto che Renzi si impegni a far varare subito le nuove norme sulla prescrizione, che è diventata garanzia di impunità. Lo è per i reati della classe dirigente, che svaniscono prima che si arrivi a pronunciare una sentenza, ma anche per un'infinità di crimini che condizionano la vita degli italiani: dai furti in appartamento alle frodi sempre più diffuse, fino ai guasti provocati da chi ha bruciato i risparmi di migliaia di persone. L'allungamento dei termini di prescrizione è però un palliativo se non si revisiona l'intera macchina della giustizia, penale e civile, per portare i tempi entro quegli standard europei che sono indispensabili a una società moderna. Non è accettabile aspettare otto anni per un verdetto. È un muro che frena la possibilità di crescita economica e di sviluppo sociale ed è un alibi per molte delle inefficienze della magistratura. Per questo il governo deve mantenere le promesse. Stanziare risorse per migliorare il funzionamento dei tribunali, colmare i vuoti negli organici della magistratura e soprattutto delle altre figure professionali, come i cancellieri; investire in dotazioni informatiche e prassi telematiche che snelliscano l'attività. Ma anche varare quelle riforme nella procedura e nell'organizzazione giudiziaria per eliminare gli ostacoli che bloccano il processo. Due anni fa proprio Renzi creò una commissione di studio, chiamando a Palazzo Chigi magistrati di spessore come lo stesso Piercamillo Davigo e Nicola Gratteri. Che fine hanno fatto le loro proposte? Il premier ha di fronte a sé un'occasione storica per chiudere lo scontro tra magistratura e politica che ha segnato l'ultimo ventennio, ma per farlo deve mostrare di avere a cuore la riforma della giustizia quanto quella della legge elettorale. Con la legge Severino - che necessita di miglioramenti ma rappresenta una svolta epocale nel contrasto del malaffare politico - sono stati introdotti nuovi reati per sanzionare le forme moderne di corruzione. Ma resta un vulnus, un pericoloso buco nero. Perché oggi a dominare il finanziamento della politica non sono più le tesorerie di partito, ma le fondazioni dei singoli esponenti e dei singoli gruppi - ancora più importanti nelle dinamiche parlamentari delle vecchie correnti - e che stando alle inchieste sono anche diventate il canale per le sovvenzioni più sporche. Le fondazioni sono determinanti per la vita democratica ma mancano di qualunque regolamentazione che imponga la trasparenza e punisca i comportamenti illeciti. Anche su questo punto il governo dovrebbe varare subito una legge che cancelli i sospetti, perché in questo ventennio è profondamente cambiato l'atteggiamento dei cittadini verso la politica, un sentimento reso più intransigente dalla crisi economica. Peccati che un tempo apparivano veniali non sono più tollerati, in un'evoluzione sociale che ci sta allineando agli standard di rigore delle democrazie occidentali: le auto blu e gli altri privilegi ""di casta"" a carico del contribuente, le case in affitto a prezzi irrisori, i doni di lusso (ma anche le raccomandazioni e le assunzioni dei ""figli di"") adesso appaiono intollerabili. Su questo fronte il Parlamento deve fare ancora di più, per dimostrare che intende essere all'altezza delle aspettative degli elettori. È un passaggio fondamentale per restituire credibilità alla politica che deve cominciare dalla capacità di giudicare autonomamente i comportamenti dei parlamentari e delle figure istituzionali senza attendere il verdetto dei giudici. Negli scorsi mesi due ministri si sono dimessi pur non essendo indagati, ma altri mantengono le loro cariche (un sottosegretario e il comandante di una forza armata, solo per citare i casi più recenti) nonostante non solo siano indagati ma le intercettazioni della magistratura ne abbiano mostrato comportamenti a dir poco spregiudicati. E allora, ricordando la rapidità con la quale Renzi ha chiesto e ottenuto le dimissioni di Federica Guidi, viene da domandarsi: sono comportamenti compatibili con la gestione dei loro incarichi? Lasciarli al loro posto non arreca un danno all'immagine delle istituzioni? Ora torniamo all'inizio: il Paese ha bisogno di concretezza, non di guerre. Le critiche al potere sono necessarie, soprattutto se pronunciate da magistrati autorevoli. Ma la generalizzazione (""i politici rubano più di prima"") e la sfida plateale che emerge dalle parole di chi guida un'associazione delicata e importante come quella dei magistrati rischiano di alimentare uno scontro con la politica che perde di vista le necessità dell'Italia. Il Paese è molto cambiato dai tempi di Mani Pulite, anche se Davigo nelle sue interviste sembra un po' troppo legato a quella chiave di lettura, esacerbando così i toni dello scontro. Oggi anche la corruzione è diversa. Non siamo più a Tangentopoli, non esiste più il sistema dominato dai partiti, che li finanziava imponendo bustarelle su tutte le attività pubbliche, dai comuni ai ministeri. Quel mondo è finito ma il malaffare resta, in forme forse ancora più pericolose per la vita democratica. Tutte le ultime indagini ci svelano una corruzione trasversale, ""gelatinosa"", gestita da cricche e comitati d'affari in cui il ruolo dei politici spesso è secondario: sono al servizio di figure imprenditoriali o addirittura di boss. È lo scenario di inchieste come Mafia Capitale, Mose e Expo. Ed è il modello verso cui sta convergendo la criminalità organizzata che - come ha denunciato tra l'altro il presidente del Senato Grasso - per espandersi predilige la corruzione alle armi. In questo scenario però non possiamo dimenticare che i cittadini non riescono ad avere giustizia e tendono a diffidare non solo dei politici ma anche dei magistrati, spesso visti come una casta più preoccupata di tutelare i propri interessi che non di amministrare la giustizia. Sicuramente questo è frutto anche di una lunga campagna di delegittimazione portata avanti da alcuni media e parlamentari negli anni del berlusconismo. Ma non si può negare che la magistratura abbia una sua parte di responsabilità nel cattivo funzionamento della macchina giudiziaria. L'incapacità di tutelare le vittime e di punire in modo efficace i colpevoli è sotto gli occhi di tutti: una situazione diventata ormai inaccettabile che ha i suoi esempi più visibili nella lentezza dei processi, nell'inefficienza degli uffici, nella sciatteria con cui migliaia di fascicoli vengono lasciati marcire, nella gestione di grandi casi con sentenze che si smentiscono ben oltre la fisiologia processuale. I magistrati possono e devono fare molto per migliorare la situazione. Hanno un organo di autogoverno che per anni è apparso solo impegnato nella tutela corporativa ma che può diventare il luogo del cambiamento, mettendo al servizio del Paese esperienze e competenze. Il modello è quello che alcuni procuratori di primo piano come Giuseppe Pignatone e Armando Spataro stanno facendo con l'autoregolamentazione delle intercettazioni, uno dei punti di scontro più duri tra parlamentari e toghe dello scorso ventennio. La capacità di correggere errori e derive senza attendere l'azione politica è il modo migliore di fare le riforme e di rispondere alle domande della società. Quanto ci farebbe bene avere mesi di cammino comune anziché l'ennesima stagione di una serie che nessuno ha più voglia di vedere."
"Woody attacca Amazon, Ronan difende Bezos: la saga dei Farrow e l'ultimo scandalo d'America","Che settimana nera per Jeff Bezos . Proprio mentre lui denuncia di essere ricattato da un tabloid in possesso dei selfie che si scambiava con l’amante, Woody Allen fa causa alla sua azienda per un’altra vicenda di sesso. E una roccaforte di sinistra come New York sta moltiplicando gli ostacoli all’insediamento del secondo quartier generale di Amzon: troppo costosi gli sgravi fiscali (1,3 miliardi di dollari) che verrebbero pagati dal contribuente newyorchese. Al punto che Amazon potrebbe ripensarci e accantonare il progetto della nuova sede che doveva sorgere a Long Island City nel quartiere di Queens. La vicenda di Allen è la più clamorosa. Il celebre regista e attore chiede i danni ad Amazon perché il colosso digitale, nel suo mestiere più recente di produttore-distributore cinematografico, lo ha piantato in asso. Fra Amazon e il regista-protagonista di “Manhattan” c’era un contratto del valore di 73 milioni di dollari, firmato nell’agosto 2017, che prevedeva la produzione di quattro film. Improvvisamente Amazon si è ritirata. La causa, è l’ennesimo rilancio di accuse nella “saga dei Farrow”. La figlia di Mia Farrow – ex moglie di Allen – ha riesumato in un’intervista la vicenda delle presunte molestie sessuali che Allen le avrebbe inflitto quando lei aveva sette anni. Quelle accuse vennero a galla dopo il divorzio tra Allen e Mia Farrow. Allen è stato indagato e giudicato innocente. Ma non dal tribunale dei media dove la famiglia Farrow è ben rappresentata: un altro figlio è Ronan , autore dell’inchiesta sul produttore Weinstein che fu all’origine del movimento #MeToo e che ora è stato il primo giornalista a rilanciare le accuse di Bezos sostenendo che il National Enquirer tentò di ricattare anche lui. La campagna dei Farrow per rilanciare le accuse contro Allen lo sta portando all’inattività: gli si è creato il vuoto attorno."
In ventimila alla Perdonanza nell'Aquila ancora ferita,"L'AQUILA - La città è ancora impalcata, piegata, in costruzione. Ma nel giorno di Celestino, del Perdono, del corteo della bolla, L'Aquila alza lo stesso la testa. Perdonanza 720 è un momento di intensa spiritualità e aggregazione umana anche se il terremoto del 6 aprile 2009 ha cambiato molte cose, le location dei vari eventi, l'itinerario della sfilata storica. E sono stati circa in 20 mila a partecipare al Corteo della Bolla, evento clou dell'annuale giubileo aquilano giunto alla trentesima edizione moderna. È stato l'inviato della Santa Sede, il cardinale Ennio Antonelli, ad aprire la Porta Santa della Basilica di Collemaggio, inagibile per i danni del terremoto, dando il via alle 24 ore di indulgenza plenaria indette da Papa Celestino V nel 1294. Il 28 e il 29 agosto di ogni anno nella città abruzzese si rinnova il rito solenne, l'indulgenza plenaria perpetua che Celestino V, la sera stessa della sua incoronazione a Pontefice, concesse a tutti i fedeli di Cristo. Fu eletto Papa il 29 agosto 1294 nella basilica di Santa Maria di Collemaggio, costruita per sua stessa volontà e consacrata nel 1288. Alla cerimonia solenne parteciparono due re, cardinali e nobili, ma soprattutto il popolo, più di duecentomila persone. Chi tra questi si confessò e visitò la basilica di Collemaggio, ricevette contemporaneamente la remissione dei peccati e l'assoluzione dalla pena. La prima celebrazione ebbe luogo nel 1295. La Porta Santa nella Basilica di Santa Maria di Collemaggio viene aperta ogni anno il 29 di agosto. La cerimonia del Perdono, solo con termine moderno chiamata Perdonanza, si arricchì particolarmente dopo il 1327, quando le spoglie di papa Celestino furono 'traslate' da Ferentino (Frosinone), dove erano conservate, a Collemaggio e le sue reliquie mostrate al popolo."
"Burundi, ricoverato in gravi condizioni attivista dei diritti umani arrestato per un'intervista radio","ROMA - ""I giovani burundesi sono armati e addestrati dalla Repubblica democratica del Congo"". Questa dichiarazione rilasciata durante un programma radio è costata la libertà a Pierre Claver Mbonimpa, 66 anni, storico attivista per i diritti umani e presidente dell'Association pour la protection des droits humains et des personnes détenues, una delle ong più importanti del Burundi. L'arresto di Mbonimpa è stato aspramente contestato da molti burundesi e da alcune associazioni come Human Rights Watch, che ha pubblicato un video con cui chiede il rilascio immediato dell'attivista. Democrazia allo specchio. Mbonimpa è accusato di mettere in pericolo la sicurezza dello stato per aver denunciato la presenza di una formazione paramilitare nella vicina Rdc costituita da alcuni membri della Lega giovanile del CNDD-FDD, il primo partito del Burundi cui appartiene anche l'attuale presidente Pierre Nkurunziza. La presenza di gruppi armati, già denunciata da altre organizzazioni, è solo uno dei sintomi della disgregazione politica e sociale di uno stato che deve ancora fare i conti con i fantasmi del passato. A dodici anni dalla fine della guerra civile, il Burundi non è quell'oasi di pace e prosperità che in molti sognavano. Ad esasperare la popolazione contribuiscono due fattori: la corruzione dilagante nella classe politica e il costo esagerato di cibo, acqua e servizi. Amato dai cittadini. In questo scenario è emersa la figura di Mbonimpa, che da anni lotta per la parità di diritti e per migliorare la vita dei detenuti ed è diventato un simbolo di speranza per il paese. Per far pressione sul governo i suoi sostenitori ogni venerdì indossano vestiti verdi, il colore delle divise penitenziarie. Il Green Friday è solo una delle iniziative portate avanti dalla popolazione, iniziative che le istituzioni cercano di ostacolare vietando per esempio manifestazioni pacifiche. Elezioni alle porte. L'arresto dell'attivista è solo l'ultimo atto coercitivo da parte del governo di Bujumbura. A marzo 2014 infatti settanta membri del partito d'opposizione hanno subito un processo di massa durato un solo giorno e senza assistenza legale. Ventuno sono stati condannati all'ergastolo e altri 27 a dieci anni di reclusione. L'ondata di repressione precede l'appuntamento elettorale del 2015, quando il partito al potere vedrà messa in discussione la propria leadership dopo dieci anni di consensi. Ma non è la prima volta che accade. Già nel 2010, in occasione delle elezioni, si sono registrate violenze sfociate anche in omicidi politici e arresti sommari. Ad alimentare le tensioni c'è anche la mancata giustizia per i crimini del passato, infatti molti membri delle forze di sicurezza e della guerriglia che hanno commesso atrocità durante la guerra civile non sono stati ancora chiamati a rispondere delle loro azioni. 'Liberatelo subito'. ""Pierre Claver Mbonimpa - afferma Daniel Bekel direttore della sezione Africa di Human Rights Watch - dovrebbe essere considerato una risorsa per il Burundi, non una minaccia. Le autorità burundesi dovrebbero far cadere tutte le accuse contro di lui e liberarlo subito"". È questo l'appello di Hrw che si sta battendo per riportare l'attivista in libertà. Secondo l'ong infatti Mbonimpa non è colpevole dei reati di cui è accusato e dovrebbe godere, per l'età e le cagionevoli condizioni di salute, di libertà vigilata: richiesta respinta dal tribunale di Bujumbura."
"Sinistra, Veltroni: ""Ritrovare l'umiltà dell'unità per vincere""","ROMA - ""La sinistra deve ritrovare l'umiltà dell'unità: siamo in grado di competere con il centrodestra se ci uniamo"". Per Walter Veltroni , ospite di Circo Massimo su Radio Capital condotto da Jean Paul Bellotto e Massimo Giannini , l'obiettivo prioritario delle forze di centrosinistra è unirsi per sconfiggere la destra alle prossime elezioni. Secondo Veltroni, che ha preso parte sabato al decennale della fondazione del Pd , ""la discussione sulle persone ha ucciso la sinistra italiana, è una questione di volontà politica. Nel momento in cui in Europa la sinistra sparisce, in Italia potrebbe competere con la destra se solo fosse unita. Ma bisogna mettere davanti a tutto gli interessi generali della sinistra e del Paese, che rischia di finire al centrodestra e alla Lega o in mano a nessuno, una prospettiva possibile"". ""Il Pd dovrebbe recuperare il rapporto con Campo progressista e Mdp, solo questo ci permetterebbe di andare ben oltre l'attuale 26% (come evidenziato dall'ultimo sondaggio di Ilvo Diamanti su Repubblica , ndr ). È un problema di volontà politica, capacità di inclusione e di disponibilità degli altri"", sottolinea l'ex segretario dem, aggiungendo: ""Con la sinistra divisa sono successe sempre le cose peggiori"". E afferma che molti di coloro che oggi votano per il M5s ""avevano creduto nella speranza del Pd, ma poi sono rimasti delusi dal correntismo"". Veltroni però avverte: unirsi non significa includere forze che potrebbero stare anche in uno schieramento di centrodestra: ""Non ho nostalgia delle grandi coalizioni da Bertinotti a Mastella. La vocazione maggioritaria non significa andare da soli. Ma è l'idea che la sinistra non debba pensare di se stessa di essere talmente debole da unirsi a chi potrebbe andare anche con altri"". Per questo, secondo l'ex segretario dem, un'alleanza tra Matteo Renzi e Silvio Berlusconi ""sarebbe un errore, la forza del Pd è nella sua alternatività alla destra"". Insomma, per il primo segretario del Pd la sinistra deve ritrovare sé stessa per tornare a vicere. ""Non bisogna avere paura della propria identità. L'identità della sinistra è quella che ha scritto le pagine più belle della storia, e probabilmente è stata la sinistra riformista. La sinistra muore se sparisce, se non ha più il coraggio di se stessa. Quando questa diversità sparisce è un po' come vedere i prodotti tutti uguali al supermercato. La differenza tra destra e sinistra ce la dà l'esempio di Trump e Obama: Trump sta cancellando tutto quello che ha fatto Obama"". Nel commentare la vittoria dei popolari in Austria , Veltroni aggiunge: ""La sinistra in Europa sta vivendo una crisi spaventosa: la socialdemocrazia in ogni parte d'Europa vive purtroppo una crisi drammatica perché non ha capito che il mondo è cambiato. La sinistra deve trovare la forza di portare i suoi valori in una società che tende alla parcellizzazione""."
No alla custodia cautelare in carcere per i colletti bianchi. E il ddl ricompatta il Centrodestra,"ROMA - L'intero centrodestra, anche la parte confluita nella maggioranza, si ricompatta su un ddl che, andando a modificare l'articolo 274 del codice di procedura penale in tema di custodia cautelare, la escluderebbe per ""colletti bianchi"" e corrotti. Il ddl, presentato oggi al Senato dal verdiniano Ciro Falanga e firmato da altri 27 senatori di Forza Italia , Conservatori e Riformisti , Area Popolare-Nuovo Centrodestra e, appunto, Alleanza Liberalpopolare-Autonomie , riscrive l'ultima parte della norma sulla custodia cautelare escludendola, ad esempio, per il finanziamento illecito dei partiti e per quei reati anche gravi per i quali non vi sia stato uso di armi o violenza. Si eviterebbe così la detenzione agli accusati di reati come autoriciclaggio , truffe aggravate , corruzione e reati economici . Qualora il ddl Falanga dovesse diventare legge, i cosiddetti ""colletti bianchi"" finirebbero al massimo agli arresti domiciliari. La custodia cautelare in carcere per loro potrebbe scattare solo in un caso: se fossero trasgredite ""le prescrizioni imposte"", ad esempio evadendo dagli arresti domiciliari. Ma non si rischierebbe più la detenzione solo per il fatto di essere accusati di un reato per il quale è prevista una pena superiore ai 5 anni, così come vuole la legge attuale. Il rappresentante del gruppo di Verdini in commissione Giustizia, Ciro Falanga, difende il suo provvedimento spiegando che la disciplina della custodia cautelare, pur essendo ""uno dei temi più controversi e sdrucciolevoli"" per il legislatore, va riformata. A suo avviso, andrebbero ""demolite le mitologie dell'insicurezza diffusa"" e andrebbe recuperato ""il discorso sulla custodia cautelare e della sua regolamentazione al più pacato e stabile terreno dei valori fondativi della nostra Repubblica"". Pertanto, secondo il senatore di Ala, non si dovrebbe più guardare tanto ""all'entità della pena del reato"" per prevedere o meno la custodia cautelare in carcere, quanto al fatto se si sia usata o meno violenza ricorrendo anche all'uso di armi o se si tratti o meno di delitti di criminalità organizzata. Per tutti gli altri reati gravi, come ad esempio quelli contro la pubblica amministrazione, la custodia cautelare in carcere non esisterebbe più. Nel ddl firmato anche dai senatori del partito del ministro dell'Interno Angelino Alfano, chiunque venga accusato di fattispecie come la truffa aggravata, l'autoriciclaggio o la corruzione, rischierebbe al massimo gli arresti domiciliari. Sul significato politico di un gesto così dirompente da parte di tutto il centrodestra unito, le interpretazioni divergono. C'è chi ci legge un tentativo di ricompattamento in vista del dopo referendum e chi invece lancia l'ipotesi di una ""manovra"" che poi, alla fine, non risulterebbe tanto sgradita a ""buona parte del Pd"". Ma c'è anche chi pensa che quello di Falanga sia solo un modo di ""rendere la pariglia"" al Pd che prima ""aveva promesso"" un sostegno al suo ddl sull'abusivismo edilizio e poi ""si è rimangiato la parola"". Bisogna però ricordare come il senatore Falanga sia attivo da tempo sul tema della custodia cautelare. L'8 aprile 2015, prima dell'approvazione definitiva da parte del Senato del disegno di legge che riforma la disciplina delle misure cautelari, proprio Falanga era intervenuto in Aula per parlare di ""occasione mancata"" rispetto alla correzione della ""anomalia tutta italiana"" dell'alta percentuale di detenuti in attesa di giudizio nella popolazione carceraria. Anche allora Falanga aveva affermato la giustezza del subordinare il ricorso alla custodia cautelare in carcere ""esclusivamente al pericolo della commissione di delitti con uso di violenza o contro la persona"" perché solo ""la necessità di proteggere il supremo bene della vita e dell'incolumità delle persone può giustificare la massima compressione del bene della libertà personale di un presunto innocente"". E dicendo questo aveva ricordato il suicidio del manager Gabriele Cagliari durante Tangentopoli. Lo stesso senatore Falanga, di fronte alle analisi ""politiche"" sulle reali motivazioni della sua iniziativa, tiene oggi a precisare: ""Il ddl - scrive in una nota - nasce esclusivamente dalla mia sensibilità giuridica da un lato e da quella umana dall'altra. Dietro questa mia iniziativa legislativa non vi è alcuna linea di partito. Attribuire a questa proposta un'interpretazione diversa è tanto grave quanto becero. Ricordo che ben il 50% dei detenuti in attesa di giudizio viene poi riconosciuto innocente. Su questa problematica e su quella del sovraffollamento carcerario in generale - ricorda ancora Falanga - è intervenuto addirittura l'allora Presidente della Repubblica, Giorgio Napolitano, attraverso l'unico messaggio alle Camere che ha inviato durante i nove anni trascorsi al Quirinale""."
"Lg, strategia aggressiva sugli smartphone per conquistare la ""fascia alta""","Tra pochi giorni arriverà sul mercato italiano il nuovo smartphone di LG, il G3, il device attraverso il quale l’azienda coreana punta a conquistare una fetta più ampia nel mercato mobile, puntando tutto sul rapporto qualità prezzo. Si, perché il G3 verrà venduto ad un prezzo consigliato di 599,90 euro per la versione da 16GB e a 649,90 euro per la versione da 32GB, leggermente più basso di quelli della concorrenza. «Il nostro LG G3 si posiziona come uno smartphone di fascia alta disegnato per rispondere alle necessità degli utenti più esigenti che sono alla ricerca di una perfetta sintesi tra innovazione e massima semplicità. Le caratteristiche che lo rendono unico sono una praticità d’uso e una dotazione tecnologica senza precedenti: è infatti il primo smartphone dotato di un display Quad HD da 5,5 pollici. Vanta inoltre una RAM da 2 GB sul modello da 16GB e da 3 GB per il modello da 32GB». Laruccia, che dirige la “mobile unit” aziendale, è da poco anche a capo del marketing di LG, azienda che ha scelto di parlare sempre più italiano. L’azienda coreana guidata in Italia da Sam Kim, ha deciso infatti di affidare la direzione della divisione Consumer Electronics a Paolo Locatelli e la direzione marketing proprio a Omar Laruccia. “Think globally, act locally” è ormai la parola d’ordine di tutte le multinazionali, e Lg non è rimasta ferma in tal senso: «Il nuovo presidente la interpreta sulla base propria esperienza», dice Laruccia, «e crede giustamente che questo approccio possa portare benefici a cominciare dall’utente. Per noi è importante e essere vicini al consumatore, aderire a richieste locali e ovviamente anche essere vicino ai clienti dei negozi. Avere due figure italiane è fondamentale per riuscire a portare avanti il percorso di crescita che l’azienda si è data da un paio di anni. Credo che questa sia la strada giusta, siamo una conglomerata ma è anche vero che dobbiamo esser vicini e attenti al trade e agli utenti». Anche perché l’Italia una alcune specificità... «Si, l’Italia è un paese diverso dagli altri, nel bene e nel male, quindi avere un approccio italiano nel mondo dell’elettronica in Italia è un vantaggio competitivo, che si può tradurre in un vantaggio per noi e per gli utenti, mettendo insieme il meglio di due mondi, quello del nostro paese e quello coreano». Questo doppio binario in cosa si traduce? «In un’approccio al mercato a 360 gradi, siamo un azienda che può muoversi in molti terreni diversi e quindi assorbire mercato decrescenti in alcune categorie perché è presente in altri dove la crescita è maggiore. Un’approccio che tiene presente le specificità di un mercato come quello italiano, sia in termini di prezzi che di prodotti, sia, soprattutto, nella cura del rapporto con il cliente, con i consumatori. Un rapporto che cambia costantemente e che ci vede sempre in movimento, con nuove offerte, nuovi prodotti, con molte soluzioni che gli altri non riescono a dare. Ci portiamo a casa i vantaggi di un azienda coreana che investe e produce prodotti ottimi a costi e prezzi abbordabili per prodotti che hanno un lavoro di sviluppo notevole. Al vantaggio coreano aggiugiamo l’approccio italiano e vendere il prodotto in una realtà molto frammentata come la nostra, dove investire in marketing costa alle volte di più che altrove». Negli ultimi anni avete lavorato molto sul brand LG «Si, è diventato un brand fortissimo, siamo riconoscibili, soprattutto per merito di eccellenti prodotti. Ora dobbiamo mettere la potenza a terra, questo è il ruolo mio e di Locatelli da qui ai prossimi mesi o anni, trasformare questa enorme potenzialità in quote di mercato». Quale sarà la strategia? «La nostra strategia marketing si può dividere in due, da un lato essere presenti sul web e nel mondo digitale, dall’altro essere presenti nei punti vendita in modo visibile, e cercare di dare in entrambi i casi all’utente l’esperienza d’uso anche minima dei nostri prodotti. Perché se è vero che la nostra forza è il prodotto, senza di quello non si va da nessuna parte, non vogliamo mettere il prodotto al centro del nostro interesse, ma il consumatore. E’ lui ad essere al centro della nostra strategia, cerchiamo di ascoltare quello che i consumatori ci chiedono e di tradurlo in prodotti. So che può sembrare strano detto da me ma per noi i prodotti sono un mezzo non un fine. Il fine ultimo è dare soluzioni che siano utili alla gente, questo perché il mercato sta cambiando, lo smartphone sta diventando un elemento centrale della nostra vita, con il quale si fanno moltissime cose, e se ne faranno ancora di più in futuro. Il motto “learning from you” per noi è vero, vediamo come si muove il nostro utente in casa e fuori, e cerchiamo di intepretare quello che chiede. Lo facciamo anche qui in Italia e chiediamo alla casa madre in Corea di supportarci per le cose che l’utente italiano ritiene necessarie, cose che spesso sono simili a quelle che chiedono gli utenti in tutta Europa». Come si fa a differenziare il proprio prodotto oggi? Tutti gli smartphone, alla fine, fanno più o meno le stesse cose e il sistema operativo Android è quello per quasi tutti... «Sull’hardware stiamo facendo uno sforzo pazzesco per poterci differenziare, ma è ovvio che ci sia una parte fisica dello smartphone che è fissa, i prodotti sono simili per forza. Ma stiamo facendo molto per avere caratteristiche peculiari sia nel design che nelle funzionalità, come con la scelta di avere i tasti fisici sulla parte posteriore dello smartphone o le funzioni di accensione e spegnimento con il “toc toc”. Sono convinto che la differenziazione la fai sull’esperienza d’uso, il background è Android ovviamente, ma stiamo cercando di customizzare molto per creare un esperienza d’uso diversa. Con il G3, ad esempio, lo smartphone impara dai miei errori e mi aiuta a digitare le cose nella maniera corretta. La differenziazione nasce da queste cose e l’obbiettivo è avere una macchina che ti aiuta non che ti rende schiavo. ed è per questo che la nostra parola chiave espreienza d’uso differente e che ti assiste, non schiavi, delle macchine. Laparola chiave è semplicità e per questo abbiamo anche localizzato lo slogan di lancio internazionale, definendo il G3 il più semplice e il più smart. Uno smartphone non deve essere complesso, se è difficile da usare non è smart». Difficile essere sempre al passo con i tempi? «Beh, noi ci proviamo con forza, su nove prodotti ne abbiamo aggiornati sei. Ci si muove con grande velocità, c’è sicuramente un pubblico più attento alle novità. Ma c’è anche un mercato di massa che cerca prodotti che funzionino bene e che non ti complichino la vita». Il futuro sarà ancora degli smartphone? «Nessuno è in grado di prevedere il futuro, in realtà, quindi si fanno supposizioni sulla base dell’esperienza. Credo, quindi, che chi oggi ha dodici o quattordici anni e usa uno smartphone, domani non avrà un 4 pollici in mano e userà il device per fare molte più cose». Arriveranno funzioni avanzate anche su device a costo più basso? «Abbiamo già iniziato a dare a questi utenti che non si possono permettere smartphone di fascia alta alcune funzioni tipiche di quelle macchine. Vogliamo democratizzare alcune di queste funzioni, offrire il doppio tocco, l’interfaccia personalizzabile con nuove icone, o ancora la possibilità di disegnare sullo schermo a mano libera e di correggere le foto, sui telefoni di fascia bassa, ottima porta d’ingresso al mondo digitale mobile»."
"Armi, le spese militari nel mondo crescono perché sono un affare da 1.676 miliardi","ROMA - Il Sipri di Stoccolma e Rete Disarmo , diffondono i dati relativi alle spese militari del 2015. I primi 15 paesi spendono per eserciti e armi almeno 1.350 miliardi di dollari (l'81% del totale). In testa gli Usa, quindi Cina e Arabia Saudita (che nel 2015 ha fatto crescere del 5,7% le proprie spese militari). L’approfondimento sulle mine anti persona, incalcolabile danno mondiale raccontato d Giuseppe Schiavello. LA MAPPA DELLE MINE SPARSE NEL MONDO Nel conteggio non figura il fitto mercato clandestino. La spesa militare mondiale è in crescita dal 2001, con un aumento di oltre il 50% e le cifre fornite dal Sipri sono relative soltanto ai bilanci statali: sfuggono, quindi, i valori delle forniture di armi a titolo gratuito e i traffici clandestini di armi piccole e leggere. L'ammontare complessivo per spese militari è di 1.676 miliardi di dollari, il 2,3% del prodotto interno lordo mondiale. I primi commercianti di armamenti restano gli Usa, che investono in armi poco meno di 600 miliardi di dollari e, da soli, contribuiscono al 36% della spesa militare complessiva. Dietro di loro la Cina, dove si registra una crescita di investimenti per armi del 7,4% (215 miliardi di dollari) e poi l'Arabia Saudita, che ha aumentato la propria spesa militare del 5,7% (oltre 87 miliardi di dollari). Anche la Russia incrementa il proprio commercio in armamenti, del 7,5% (oltre 66 miliardi di dollari totali). “Questi dati vanno letti come trend generale, perché non è semplice valutare le effettive spese militari pubbliche - commenta Francesco Vignarca, coordinatore italiano di Rete Disarmo - Ma le indicazioni sono chiare: dopo 3 anni circa di rallentamento delle spese militari, causato dalla crisi finanziaria, è all'orizzonte una ripresa degli investimenti che va fermata, perché non risolutiva di alcun conflitto”. Cifre italiane e impegno contro le mine . In Italia, seguendo l'ultima legge di Stabilità, si raggiunge una spesa militare pari a 23,12 miliardi di euro, corrispondenti a 24 miliardi di dollari secondo i ricercatori svedesi del Sipri. Si segnala, così, un calo di spese per armamenti nell'ultimo decennio e l'Italia si pone al dodicesimo posto a livello mondiale. A questo dato (da prendere con le molle, secondo Rete Disarmo, a causa dei “meccanismi opachi di finanziamento militare, probabilmente impossibile da valutare nel suo complesso dal Stoccolma”), va aggiunto il lavoro dell’Italia nel programma di sminamento che, secondo il Trattato di Ottawa , dovrebbe avvenire entro il 2025. L’Italia, pur essendo stata uno dei maggiori produttori di mine anti persona, ha firmato tra i primi paesi il Trattato di Ottawa del 1997 e, da allora, ha iniziato a non produrne più, nonostante gli attuali 3.000 interventi l’anno dei nostri militari per bonificare ordigni risalenti alla seconda guerra mondiale. Da gennaio 2016, per altro, presiede il Mine Action Support Group (Masg): il gruppo internazionale che coordina i programmi di sminamento umanitario dei maggiori paesi donatori. Ma il mondo è pieno di mine. L’Italia si pone dunque come esempio per lo sminamento del pianeta, ma l’aumentare delle guerre e della loro natura subdola e nevrotica, tiene alto il livello di guardia mondiale su mine, bombe a grappolo (cluster) e ordigni inesplosi. Nel difficile tentativo di decifrare un numero anche sommario di mine, si calcola che 70 paesi ne siano invasi, per un numero assai approssimativo di 110 milioni di ordigni inesplosi, soprattutto in Afghanistan, Cambogia, ex Jugoslavia. Come scritto da Ban Ki-moon nella Giornata contro le mine delle Nazioni Unite del 4 aprile: “Vi è un urgente bisogno di un maggiore impegno, così come l'accesso completo e senza ostacoli per tutte le attività di sminamento”. Lo Yemen infestato dalle mine Usa e brasiliane. Dal 26 marzo 2015, la coalizione guidata dall’Arabia Saudita, sta conducendo bombardamenti utilizzando bombe cluster , armi messe al bando dalla Convenzione sulle Munizioni Cluster (Ccm) del 2008. Delle vittime registrate nel 2015, il 98% è rappresentato da civili, di cui il 30% da bambini. Gli ordigni ritrovati, di sei tipi differenti, sono stati prodotti negli Usa e in Brasile. Il conflitto in Yemen rappresenta la maggiore crisi umanitaria del Medio Oriente: oltre 2.000 civili uccisi, di cui 400 bambini. 1,4 milioni di persone sfollate all'interno del paese. L' 80% della popolazione necessita di cibo, acqua, casa, carburanti e raccolta rifiuti. “Riteniamo doveroso lanciare un appello per l’immediata sospensione di qualsiasi uso di munizioni cluster in Yemen - dichiara Giuseppe Schiavello, direttore della Campagna italiana contro le mine - Il fatto che i paesi membri della coalizione guidata dall’Arabia Saudita, non siano parte della Convenzione che mette al bando queste armi ci deve far riflettere sull’urgenza dell’universalizzazione di questo Trattato.” Sminare intere nazioni per far tornare a casa i profughi. L’importanza di agire contro le mine verrà ribadita anche al primo World humanitarian summit , che si terrà a Instanbul in maggio. Una relazione del Segretario Onu metterà in evidenza l’impatto inaccettabile delle mine e dei residuati bellici inesplosi sui civili: “La Mine Action è un’azione umanitaria e, oggi più che mai, è fondamentale per preparare la pace e la sicurezza in tutte le aree che sono state, o sono ancora, martoriate da conflitti - conclude Schiavello - La bonifica significa liberare le strade e le vie di comunicazioni per far arrivare i necessari aiuti umanitari, significa mappare e circoscrivere le aree maggiormente a rischio, assicurare il rientro in sicurezza a profughi o rifugiati. La mine action si iscrive in quelle attività fondamentali senza la quale, per decine e decine di anni, la guerra troverà eco nell’esplosione dei residuati bellici. Le mine sono oggi il simbolo di ciò che rappresentano gli ordigni inesplosi, causa di dolore e morte. Per questo motivo bisogna includere la Mine Action tra i punti dell’Agenda dell’Umanità, che verrà stilata a Istanbul”."
"I dubbi di Delrio: ""Se bisogna salvare vite, serve la nave più vicina""","""In questi giorni da destra mi hanno descritto come il cattolico terzomondista che si oppone alla linea di quelli 'legge e ordine'. Ecco, questo mi ha dato fastidio. Io rispetto la legge dello Stato. Lavoro per l'ordine e la sicurezza. Sono impegnato per stroncare il traffico odioso dei clandestini, in questa nostra guerra contro gli scafisti. Ma se c'è una nave di una Ong vicina a gente da soccorrere, non posso escluderla. E anche se non ha firmato il codice di autoregolamentazione, sono obbligato a usarla per salvare vite umane"". Ecco come la pensa il ministro dei Trasporti Graziano Delrio. Sui soccorsi in mare, sulle divergenze con Marco Minniti, sul codice non firmato dalle Ong. ""Quel testo, ricordiamolo, nasce da un'iniziativa del ministero dei Trasporti, su richiesta delle organizzazioni. Poi il ministero dell'Interno ha aggiunto elementi ulteriori sulla sicurezza"". Andiamo dritti al problema: perché questa spaccatura con Minniti ? Vi siete chiariti? ""Per quanto mi riguarda, non ho punti di contrasto con lui. L'interlocuzione è continua, ma oggi non ci siamo incrociati"". Però restano le due linee nel governo. Tutto nasce qualche sera fa, per un trasbordo dalla nave di Msf - che non ha firmato il codice con il Viminale - a una della Guardia costiera. Il codice consentiva questa operazione? ""È molto semplice: stiamo parlando di soccorso in mare - regolamentato dalle leggi internazionali - non di controllo dei flussi o delle politiche di integrazione. Questo soccorso non è derogabile, né discrezionale. Nel codice c'è scritto che il trasbordo si può fare, in situazioni particolari, coordinato dalla Guardia costiera. C'è qualcuno che non considera giusto affidare alla Guardia costiera questa valutazione?"". Lei cosa pensa? ""E se l'altra sera ci fossimo comportati diversamente, e fossero morte delle persone? E gli ufficiali fossero andati sotto processo, come è già successo? Ragazzi, non si scherza"". Quindi a volte è necessario il trasbordo anche da navi di Ong che non hanno firmato? ""Sì, se è necessario, se viene individuato un pericolo di vita, o se una nave è troppo piccola e rischia di ribaltarsi. Noi dobbiamo tenere aperto questo spiraglio, per l'incolumità di chi è a bordo"". Minniti forse teme che si vanifichi il codice, non crede? ""Io ho dato disposizioni alla Guardia costiera di usare principalmente le Ong che mostrano un atteggiamento collaborativo. Ma certo non posso violare una regola di diritto internazionale, o la nostra Costituzione. Prima di tutto il resto, è una questione - come dire - di gerarchia delle fonti. O qualcuno pensa che si possa vietare il trasbordo a una nave con migranti, magari lasciandola fuori dai porti a vagare nel Mediterraneo per quindici giorni?"". Ma a lei il codice piace? ""A me il codice va bene. Leggo polemiche sul nulla"". E sulle Ong cosa pensa? Rischiano senza volerlo di aiutare gli scafisti? ""Che devono collaborare in tutto e per tutto. Capisco il loro punto di vista, quando dicono: ""Io faccio l'Ong, non lo Stato"". Ma io sono lo Stato e voglio stroncare il traffico vergognoso di esseri umani. Siamo in guerra contro gli scafisti. Una guerra vera, non nei dibattiti tv"". È possibile che qualche nave vada in acque libiche per poi trasbordare i migranti in acque internazionali? ""Facciamo chiarezza: tutte le Ong, anche quelle che non hanno firmato, si sono impegnate a tenere aperti i segnali che indicano la loro posizione. Se operano solo in acque internazionali, è verificabile. Se non dovesse accadere, ce ne accorgeremmo. E a quel punto valuterebbe la Guardia costiera "". A chi risponde la Guardia costiera? Anche gli Interni hanno voce in capitolo? ""Dipende dal ministero dei Trasporti"". Da destra montano gli attaccchi, in queste ore. ""Qua si tende a descrivere la nostra Guardia costiera come un'associazione umanitaria che collabora con altre associazioni umanitarie, mentre sono servitori dello Stato che compiono il proprio dovere"". Ma attaccano soprattutto lei, Delrio. ""Io non inseguo le parole d'ordine dei razzisti e dei fascisti. La destra, che ha contribuito a creare i problemi in Libia, forse dimentica l'impegno dei governi Renzi e Gentiloni in sede Ue, l'addestramento della guardia costiera libica fin dal 2015, lo sblocco di risorse per la cooperazione internazionale"". C'è anche il tema dei porti. È possibile chiuderli a navi che non hanno firmato il codice? ""Cercheremo di fare in modo che vengano utilizzate sempre di più le navi di Ong che hanno firmato, affinché il problema non si ponga. Poi chiaramente si valuterà caso per caso, se esistono situazioni di pericolo o di ordine pubblico "". Renzi intanto picchia duro sull'immigrazione. ""Aiutiamoli a casa loro"", dice . Il Quirinale mostra pubblico apprezzamento con Minniti. Lei è in difficoltà, ministro? ""Guardi che sono pienamente d'accordo con la strategia dei governi Renzi e Gentiloni. Nessun disagio e condivido l'apprezzamento del Quirinale. E quando Renzi dice che la chiave di volta è lo sviluppo dell'Africa, ha ragione "". Però intanto la legge sullo ius soli arranca . Va approvata in questa legislatura? ""Certo. L'ho promossa anche io, assieme alle associazioni""."
La strada per Marte passa da Milano,"UN LABORATORIO unico al mondo. È quello della Selex Es a Nerviano in provincia di Milano. Qui è stato ricreato un campione di suolo marziano profondo due metri per simulare le diverse stratificazioni del terreno che dovrà perforare la trivella che l'azienda del gruppo Finmeccanica ha costruito per il rover della sonda Exomars. La doppia missione dell'Esa - realizzata in collaborazione con la Roscomsos russa - prevede l'invio di due sonde sul Pianeta Rosso: nel 2016 e nel 2018 quando arriverà il rover che, per la prima volta, scaverà nelle profondità del terreno marziano, alla ricerca di tracce di vita , come ha spiegato Marco Molina, della Ricerca e sviluppo settore spazio di Selex Es. ""C'è la possibilità"", ha detto, ""che ci siano forme di vita fossile, quindi di ere geologiche precedenti ma il grande sogno è di trovare forme di vita attualmente presenti su Marte . I due metri di profondità sono esattamente quello strato di roccia che potrebbe proteggere forme di vita dalle radiazioni che arrivano dallo spazio profondo"". L'Esa ha assegnato all'italiana Thales Alenia Space del gruppo Finmeccanica l'intera leadership di Exomars. Sarà la missione del 2018 a portare su Marte il rover su cui sono montati la trivella e gli strumenti che in 200 giorni effettueranno 16 campionamenti e analisi, anche in loco e in tempo reale, del terreno. Ogni campionamento richiede tre giorni con una velocità di rotazione del trapano di 80 giri al minuto e una spinta costante di 25 kg. La punta è in diamante policristallino. Oltre al trapano, sono Made in Italy anche i pannelli fotovoltaici che assicurano l'energia necessaria al funzionamento sia delle sonde sia del rover, i sensori di assetto stellari e il cuore optronico dello strumento di osservazione Cassis."
"Romania-Albania, De Biasi: ""Dovevamo solo vincere e l'abbiamo fatto""","LIONE - La vittoria dell'Albania sulla Romania strappa un sorriso al tecnico italiano delle Aquile, Gianni De Biasi: ""Sono contento per la squadra - riconosce - visto che nelle prime due gare abbiamo raccolto meno di quello che avremmo meritato. Oggi abbiamo fatto una gara di livello"". Ora la squadra può davvero sperare di essere ripescata tra le migliori terze. Un regalo in ritardo per il compleanno per De Biasi, che giovedì aveva compiuto sessant'anni. ""Avevo accettato anche il regalo contro la Francia, per la prestazione straordinaria che hanno fatto i ragazzi, stasera hanno completato il ciclo dopo due gare perse ottenendo un risultato importantissimo. Siamo stati più concreti di sempre, abbiamo sfruttato le occasioni avute. Sono molto contento, non è facile dovendo solo vincere riuscire a farlo ed invece l'abbiamo ottenuto"". IORDANESCU: ""DISPIACIUTI, MA UN KO E' UN KO"" - Sconfitto, ultimo nel girone ed eliminato, il ct rumeno Anghel Iordanescu non si nasconde: ""Una sconfitta è una sconfitta, siamo davvero dispiaciuti per quello che è successo. Abbiamo avuto molte opportunità di andare in vantaggio: abbiamo iniziato la partita bene e controllato la situazione. A causa di un errore della nostra difesa, abbiamo subito il gol. Nel secondo tempo, abbiamo cercato di imporre il nostro stile di gioco ed avere il possesso palla, purtroppo non siamo riusciti a segnare. Se l'avessimo fatto, forse il match sarebbe andato diversamente. Credo che i sostenitori albanesi abbiano dato energia alla loro squadra, questo li ha aiutati a segnare"". L'analisi del torneo non è però una bocciatura dei suoi: ""Abbiamo offerto una buona prestazione contro la Francia ed abbiamo costruito molte occasioni da gol contro la Svizzera. Quella di oggi è una sconfitta dolorosa per la Romania. Se penso che avremmo meritato di qualificarci? Sì e no. Se non si ottiene una vittoria, la qualificazione non è meritata. Ho detto ieri che questo sarebbe stata la partita di una generazione, ed è vero: la qualificazione sarebbe stata una ricompensa per questa generazione, hanno fatto tutto il possibile per ottenerla""."
L'armonia perfetta dei sette pianeti di Trappist-1,"IL SISTEMA Trappist-1 , la cui scoperta è stata annunciata dalla Nasa lo scorso febbraio, non finisce di stupire. I sette pianeti che costituiscono il sistema, di cui tre nella cosiddetta ""zona abitabile"" (ossia potenzialmente in grado di ospitare la vita), si muoverebbero infatti in perfetta sincronia, garantendo così al complesso planetario una forte stabilità. Lo dimostra uno studio pubblicato sulla rivista Astrophysical Journal Letters da un team di astrofisici canadesi. Il risultato, tra l'altro, smentisce alcune delle conclusioni della ricerca originale, che ipotizzava che il sistema fosse in realtà altamente instabile. LEGGI Nasa, la Terra ha sette ""sorelle"": scoperto un nuovo sistema planetario L'armonia dei sette pianeti deriva da una condizione molto semplice: i loro periodi di rivoluzione orbitale sono in un rapporto ben definito tra loro. Una ""risonanza"" che si registra anche all'interno del nostro Sistema solare, dove ad esempio Nettuno compie tre giri intorno al Sole nello stesso periodo di tempo in cui Plutone ne compie due. Poiché le due orbite si intersecano, in mancanza di una tale regolarità Plutone probabilmente non esisterebbe, essendo destinato prima o poi a scontrarsi con il suo ""collega"" più massiccio. Tuttavia, grazie alla risonanza le posizioni relative dei due pianeti si mantengono costanti. La ""sinfonia"" di Trappist-1. Trappist-1 segue esattamente questo schema, ma in modo ancora più generale, perché tutti i suoi sette pianeti sono coinvolti in una catena di risonanze. Per illustrare questa particolare configurazione, i ricercatori hanno creato un'animazione in cui ciascun pianeta produce una nota di pianoforte ogni volta che passa di fronte alla stella ospite, e un colpo di batteria quando supera il suo vicino più prossimo. Il risultato è una vera e propria ""sinfonia"", e non è un caso: anche nella musica, infatti, rapporti semplici tra frequenze rendono piacevole l'ascolto di due note suonate contemporaneamente. Da un punto di vista astronomico, si tratta di una condizione non comune. ""La maggior parte dei sistemi planetari sono come band di musicisti amatoriali che suonano i loro strumenti a diverse velocità"", sottolinea Matt Russo , del Canadian Institute for Theoretical Astrophysics ( Cita ), che ha messo a punto l'animazione. ""Trappist-1 è diverso: è un super-gruppo in cui tutti i suoi sette membri sincronizzano gli strumenti in modo quasi perfetto"". Sulla base delle simulazioni descritte nell'articolo di ricerca originale, pubblicato a febbraio su Nature , si pensava che in realtà il sistema fosse altamente instabile, con i pianeti destinati a scontrarsi tra loro nel giro di un milione di anni: un risultato probabilmente viziato da una definizione non perfettamente precisa dei parametri orbitali (molto difficili da determinare in modo accurato). Per superare questo problema, i ricercatori hanno studiato il sistema non come è oggi, ma come si presentava (presumibilmente) al momento della sua formazione, scoprendo che i pianeti avrebbero raggiunto fin da subito la loro configurazione stabile risonante. ""Esattamente come una band che sincronizza i propri strumenti prima di cominciare a suonare"", conclude Russo."
"Allarme per nuovo caso di avvelenamento a Salisbury, la polizia sospetta una truffa","LONDRA - Altro che allarme Novichok e altro che fantomatiche trame segrete del Cremlino: dietro il presunto malore che domenica scorsa aveva innescato un nuovo allarme a Salisbury, teatro a marzo dell'attacco nervino del caso Skripal, ci sarebbe solo un inganno, una sorta di scherzo di pessimo gusto architettato per ricerca di visibilità dalla coppia di sedicenti vittime. E' quanto sospetta la polizia britannica, stando a informazioni riferite dalla ""Bbc"". Le due persone coinvolte, Anna Shapiro e Alxex King , dopo i controlli in ospedale (risultati a quanto pare negativi) sono al centro dell'attenzione degli investigatori: che avevano già dichiarato l'episodio ""non sospetto"" e che ora li stanno interrogando per verificare l'eventuale simulazione. La prima a essere sentita è stata Anna Shapiro, vistosa ex modella 30enne di origini russe naturalizzata dapprima israeliana e quindi britannica, che in un'intervista al ""Sun"" di Rupert Murdoch (nel frattempo cancellata dal sito del tabloid) aveva tentato di accreditarsi come figlia di un ex generale e potenziale bersaglio niente meno che di Vladimir Putin in persona. Ma il personaggio più interessante del caso sembra essere suo marito, Alex King, 42 anni, piccolo imprenditore inglese con precedenti per possesso d'immagini pedopornografiche, e già autore nel 2006 di una 'burla' ai danni del principe Carlo quando era riuscito a infilarsi fra i protagonisti del cast alla prima di un film per ricevere le congratulazioni dell'erede al trono e spacciarsi poi per attore in alcune interviste. Allora aveva detto d'averlo fatto per una scommessa da 10.000 sterline con il suo amico Edward Davenport, faccendiere condannato per frode. Chissà cosa racconterà questa volta."
"Lo Stato Sociale contro Maria Elena Boschi: ""Per parlare di sinistra venite a cena con noi, non con la Lega""","Il fortunato filone della politica pop inaugurato a inizio settimana dalle dichiarazioni sovraniste di Lorella Cuccarini si sposta a sinistra e a introdurlo è una polemica social tra il gruppo indie bolognese de Lo Stato Sociale e la deputata del Partito Democratico Maria Elena Boschi. A chiamare in causa la musica questa volta è l'ex ministro per le riforme del governo Renzi, con un tweet al veleno sul reddito di cittadinanza varato dal Consiglio dei ministri del 17 gennaio: ""Dice Di Maio che col reddito di cittadinanza da oggi cambia lo Stato Sociale"" scrive Boschi, giocando sull'omonimia tra la band e il corrispettivo italiano del welfare state, ""La colonna sonora infatti diventa 'Una vita in vacanza'"". Dice Di Maio che col reddito di cittadinanza da oggi cambia lo Stato Sociale. La colonna sonora infatti diventa “Una vita in vacanza” — maria elena boschi (@meb) 17 gennaio 2019 Il riferimento è alla hit con cui la band capitanata da Lodo Guenzi si è classificata al secondo posto nell'ultima edizione del Festival di Sanremo e torna sulla misura di sostegno al reddito, troppo assistenziale secondo l'opposizione. Ma la citazione non passa inosservata e a stretto giro arriva la risposta della band, che sempre su Twitter dichiara: ""Noi preferiamo la piena automazione o un reddito di cittadinanza vero, non l’ennesimo sussidio di disoccupazione. Venite a cena con noi invece che con i leghisti per parlare di cose realmente di sinistra"". Noi, cara @meb , preferiamo la piena automazione o un reddito di cittadinanza vero, non l'ennesimo sussidio di disoccupazione. Venite a cena con noi invece che con i leghisti per parlare di cose realmente di sinistra. https://t.co/SQ48BmDToc — Lo Stato Sociale (@lostatosociale) 18 gennaio 2019 Nei giorni scorsi Maria Elena Boschi e altri esponenti del Partito Democratico di area renziana avevano partecipato all'evento organizzato dall'associazione ""Fino a prova contraria"" della giornalista del Foglio Annalisa Chirico e tra gli oltre 150 invitati alla cena figuravano anche Matteo Salvini e i ministri in quota Lega Giulia Bongiorno e Lorenzo Fontana. Al botta e risposta a distanza ha partecipato anche il candidato alla segreteria del Pd Dario Corallo , che ha stemperato i toni con una proposta rivolta a Guenzi e soci: ""La strada per la piena automazione è ancora lunga. Per ora mi accontenterei della piena occupazione. Posso venire io a cena con voi? O almeno ci beviamo uno spritz"". La strada per la piena automazione è ancora lunga. Per ora mi accontenterei della piena occupazione. Posso venire io a cena con voi? O almeno ci beviamo uno spritz. Sto alla bolognina fino alle 21:30 — Dario Corallo (@DarioCorallo) 18 gennaio 2019"
"Autismo, il progetto ""Terra e Mare"" del X Municipio, ad Ostia","ROMA - Martedì 1° luglio, alle 11, nella sala consiliare del X Municipio di Roma Capitale, in piazza della Stazione Vecchia 26 a Ostia, avrà luogo la conferenza stampa di presentazione del progetto sull'autismo ""Terra e Mare"", a cura dell'assessorato al welfare e alla salute dello stesso X Municipio romano. Parteciperanno l'assessore Emanuela Droghei, il presidente della commissione consiliare per i servizi sociali, pari opportunità e sport, Giovanni Zannola e Massimo Testa, il responsabile di Biosfera onlus , che sarà l'organismo - assieme ad altri partner - incaricato di realizzare il progetto, nel quale saranno coinvolti circa 25 bambini con problemi di autismo, ad oggi senza assistenza da parte del Servizio sociale municipale. Per un anno svilupperanno l'ippoterapia, la pet therapy e le attività legate alla vela. Gli altri partner. Le altre associazioni che realizzeranno il progetto sono: ASD Acab Yachting Club e ASD Mighty Agility Dogs, che hanno partecipato ad un bando della Regione Lazio sui progetti di rilevanza sociale, insieme con il X Municipio di Roma Capitale."
"Google, il colore dei link diventa nero: addio al blu?","IL BLU del titolo dei link nelle pagine di ricerca di Google potrebbe diventare un ricordo del passato. L'azienda sta infatti testando su un numero limitato di utenti una nuova colorazione per i risultati, che passerebbero al nero. Non è ancora una scelta defnitiva, ma il test è stato effettuato, a giudicare dalle segnalazioni, su fasce d'utenta non poi così ristrette. Ma potrebbe anche non entrare mai in fase di produzione, e rimanere confinato ai tanti esperimento di Big G. Che non è la prim volta che ""gioca"" coi colori dei risultati. Il blu è il colore identificativo classico dei link da sempre. E in un test recente proprio sul blu, in cui il team addetto alla scelta dei colori non riusciva a decidere quale tonalità del colore usare, è stato selezionato un campione di 41 gradienti per vedere quale risultasse più gradito al campione, per poi scegliere una tonalità vicina al viola. Si tratta di cambiamenti sottili ma importanti per i conti del colosso del web, che sul volume di link cliccati realizza gran parte delle sue fortune. E un cambiamento di questo genere è sicuramente una mossa studiata con molta attenzione."
"Giubileo, papa Francesco apre la Porta dei poveri alla Caritas di Roma: ""Il Cielo non si compra con i soldi""","ROMA - Dietro la Porta Santa, la salvezza: quella di un pasto caldo e di un ricovero nelle notti di freddo. Sul fianco della stazione Termini di Roma papa Francesco apre un altro varco giubilare dal forte contenuto simbolico: dopo quello della cattedrale di Bangui, nel Centrafrica martoriato dalle guerre civili, arriva quello dell'ostello Caritas nel cuore della sua diocesi. È la prima volta che un pontefice compie un gesto simile in un luogo che non è consacrato, ma ormai le novità di Bergoglio si susseguono a ritmi talmente frenetici da far sembrare tutto scontato. La Porta Santa di via Marsala è il rito inaugurale della sequenza di segni di misericordia caritatevole che Francesco compirà una volta al mese, per tutto l'Anno Santo. Appuntamenti che il Vaticano definisce ""privati"" e che in futuro potrebbero anche avvenire lontano dai riflettori. Stavolta, però, attorno all'ostello intitolato a don Luigi Di Liegro, storico punto di riferimento della Caritas romana, c'è grande fermento. Dopo la cerimonia Francesco presiede la messa alla quale parteciperanno circa 200 ospiti in rappresentanza di tutti i centri di accoglienza della Caritas diocesana. E sottolinea: ""L'entrata al cielo non si paga con i soldi né con le onoreficenze"". Poi ricorda: ""Gesù è nell'umiltà e nell'aprire questa porta santa vorrei che lo Spirito Santo aprisse il cuore di tutti i romani e facesse vedere qual è la strada della salvezza: non c'è lusso, non c'è la strada delle grandi ricchezze, del potere. C'è la strada dell'umiltà: i più poveri, gli ammalati, i carcerati, ma Gesù dice anche i più peccatori ci precederanno nel cielo perché loro sono disposti a lasciarsi abbracciare dalla misericordia del Signore"". È per questo che poi aggiunge: ""Oggi noi preghiamo per Roma, per tutti gli abitanti di Roma, per tutti, incominciando da me, perché il Signore ci dia la grazia di sentirci scartati, perché noi non abbiamo alcun merito, soltanto Lui ci dà misericordia e grazia, e per avvicinarci a quella grazia dobbiamo avvicinarci agli scartati, ai poveri, a chi ha più bisogno, perché su quell'avvicinamento saremo tutti giudicati"". Giubileo, Papa Francesco apre la porta dei poveri alla Caritas di Roma. L'altare è stato allestito nella nuova mensa, che porta il nome di Giovanni Paolo II e nella quale ogni sera ricevono un pasto 600 persone. È su questo locale che affaccia la grande porta centrale spalancata da Francesco, in cima alla quale campeggia il grande logo del Giubileo della Misericordia. Di fianco c'è la cappella e il Papa ha voluto che chiunque venga durante l'Anno Santo a compiere un gesto di carità possa ottenere l'indulgenza completa, completando con la preghiera e la messa le prescrizioni giubilari. Ma sotto alla porta dell'ostello continueranno soprattutto a passare gli ospiti della struttura. Dal 1987, spiegano dalla Caritas, ""hanno trovato un riparo temporaneo nella struttura adiacente alla stazione più di undicimila senza dimora, 188 ogni notte, che oltre all'assistenza immediata - un letto, la doccia, il pasto, un cambio di vestiti - hanno incontrato persone disposte ad ascoltarli, a credere alla loro richiesta di aiuto, a dare una parola di conforto e quando possibile a trovar loro una sistemazione non temporanea"". Dopo la ristrutturazione i posti notturni sono diventati 195. Ogni stanza, che ospita sei letti, è caratterizzata da un colore: è l'arcobaleno dell'accoglienza che diventa un simbolo del Giubileo di papa Francesco. Il Giubileo di papa Francesco tra i poveri: apre la Porta all'ostello Caritas di Roma"
Le disuguglianze sociali? Sono nate almeno 11 mila anni fa,"LA disuguaglianza sociale ha radici molto antiche e ""dura"" da almeno 11 mila anni. Le sue origini e la sua crescita sembrano essere collegate alla diffusione dell'agricoltura, la coltivazione di piante e l'addomesticazione di animali grandi, come mucche e cavalli, oltre ad una crescente organizzazione sociale. Lo hanno ricostruito i ricercatori della Washington state university nel loro studio pubblicato sulla rivista Nature. Sotto la guida di Timothy Kohler , hanno analizzato le dimensioni e la struttura delle abitazioni in 63 antichissime società di Nord-America, Europa, Asia e Africa, dai cacciatori-raccoglitori alle antiche città. In questo modo hanno scoperto che il maggiore tasso di disuguaglianza si aveva nelle società del Vecchio Mondo di Europa e Asia e non in quelle del Nuovo Mondo, che al contrario ora detiene il primato con il record degli Stati Uniti. Alla base delle disuguaglianze ci sarebbe, secondo i ricercatori, la presenza dei grandi animali addomesticati, come cavalli, bovini e maiali, presenti in Europa e Asia, ma assenti per lo più in Nord America, dove le case avevano più o meno tutte le stesse dimensioni. Questi animali, impiegati per arare i campi, trasportare merci e in guerra, hanno portato alla creazione di una classe di proprietari terrieri e contadini senza terra, e nuova elite di guerrieri a cavallo, che hanno permesso alle società euroasiatiche di acquisire più territori e guadagnare ricchezza. A incidere, nelle antiche società del Vecchio mondo, anche l'arrivo della metallurgia e l'uso del bronzo, che aiutò i guerrieri. Le società con il minor tasso di disuguaglianza sono risultate essere quelle dei cacciatori-raccoglitori, che non essendo stanziali non potevano accumulare molta ricchezza da trasmettere alle generazioni successive. Più alti i valori invece delle società dedite all'orticultura e agricoltura."
"Volkswagen, così funziona il ""trucco"" delle emissioni","LE AUTOMOBILI di oggi sono per metà meccanica e per metà, ormai, elettronica. La centralina della vettura è ormai un cuore importante quanto il motore, ed è attraverso questa che il costruttore tedesco ha potuto intervenire sui parametri che certificano le emissioni inquinanti. L'idea dietro al sofisticato software che modificava i dati si basa sulle differenti situazioni d'impiego di un motore, in questo caso diesel. In condizioni di test, e quindi con i parametri ""buoni"" per il mercato americano e le certificazioni Epa, e in condizioni di normale utilizzo, con emissioni decisamente più sostanziose. Un programma particolarmente intelligente che per attivare la modalità ""buona"" verifica una serie di condizioni e variabili tipiche degli ambienti di test, e solo alla verifica di condizioni multiple entra in azione. Di fatto il software Volkswagen lavora come i programmi di rimappatura istantanea del motore che ormai diversi veicoli montano (modalità city, sport, ecc.), solo in automatico e abbassando prestazioni e valori. Ad esempio, durante le verifiche alle auto viene applicato un connettore Obd, presente in quasi tutte le vetture contemporanee, che ""dialoga"" con la centralina e scarica nei computer i dati del veicolo in test. Il software era in grado di riconoscere se l'auto ad esempio era sui rulli di prova a velocità zero, con l'Odb connesso e misurando questi dati assieme a parametri di marcia, decideva se intervenire o meno. Ed evidentemente ha funzionato a perfezione. Fino a poco tempo fa. La centralina caricava quindi una modalità ""remap"" che commutava la funzionalità del veicolo da ""condizione normale"" a test. E così i parametri risultavano molto più bassi di quelli in condizione di impiego reale. (t.t.)"
"Sondaggi, ancora testa a testa Lega-5Stelle. Sempre ai minimi Forza Italia. Pd vicino al 18 per cento","ROMA. Sarà per via della visibilità conquistata con il decreto dignità o con il ritorno di vecchi cavalli di battaglia del Movimento - come l'opposizione alla Tav - ma i 5 Stelle fanno registrare qualche segnale di ripresa, nei sondaggi, rispetto alle scorse settimane quando vari istituti avevano segnalato un sorpasso da parte della Lega. D'altra parte, dopo un inizio di legislatura dominato dalla campagna martellante di Salvini sull'immigrazione, l'intezione dei vertici pentastellati era proprio quella di riuscire a conquistare una centralità nell'agenda di governo, a rischio di scatenare più di una frizione con l'alleato leghista. rep Commento Se la Tav scava il fossato tra M5S e Lega di STEFANO FOLLI Ecco quindi che nell'ultimo sondaggio - pubblicato il 26 luglio da Demopolis - M5S torna primo partito con il 31 per cento delle intenzioni di voto contro il 29 per cento della Lega (ma è ancora sotto rispetto al 32,7 per cento delle politiche alla Camera). Un dato - quello del controsorpasso - che non è però così solido. Il sondaggio Swg, pubblicato il giorno precedente, dava i 5Stelle al 29,3 per cento contro il 30,7 della Lega. Dunque, una sorta di testa a testa permanente con un'unica conferma, per tutti gli istituti demoscopici: la luna di miele tra elettorato e governo gialloverde non si è ancora esaurita e l'area di governo si attesta più o meno stabilmente intorno al 60 per cento. Per quanto riguarda il Pd , si conferma il calo rispetto al risultato del 4 marzo (18,7 per cento): per Demopolis è al 17,8 per cento, per Swg al 18,1 comunque in timida ripresa rispetto a qualche rilevazione dei giorni precedenti. Nettamente sotto il 10 per cento, invece, Forza Italia : al 9,5 per Demopolis, addirittura al 7,9 per Swg a conferma che il partito di Berlusconi - che alle politiche aveva ottenuto il 14 per cento - è cannibalizzato dallo ""strano"" alleato, Matteo Salvini. Per quanto riguarda Fratelli d'Italia è sempre sotto il dato del 4 marzo ma in leggero recupero rispetto ai minimi delle ultime settimane: 4,1 per cento per Swg, 3,5 secondo Demopolis. Liberi e Uguali rimane stabilmente sotto la soglia del 3 per cento - 2,6 per cento - mentre Potere al Popolo per Swg tocca quota 2 per cento. Sotto il 2, all'1,9 per cento, +Europa di Emma Bonino . rep Approfondimento Rai, la spartizione M5S-Lega: Marcello Foa presidente (e sovranista) di GIOVANNA VITALE Interessante sarà, nei prossimi giorni, capire l'eventuale impatto - sulle intenzioni di voto - dell'ondata di nomine varata dal governo Lega-M5S."
La grande sete di fine secolo: il clima malato presenta il conto,"Un miliardo di persone nella trappola delle città assetate. Due miliardi in più di bocche da sfamare sul Pianeta e una produzione di mais, riso e grano che crolla del 2 per cento ogni 10 anni. Fino a 187 milioni di profughi costretti ad abbandonare le loro case per fuggire dall'acqua che avanza. Fino al 9 per cento del Pil globale risucchiato dalla lotta contro la risalita del mare. Sarà l'impatto, a fine secolo, del cambiamento climatico nell'ipotesi di un aumento di 5 gradi rispetto ai livelli pre industriali: uno scenario in linea con le scelte presenti, cioè con un'economia che non riesce a frenare l'uso di combustibili fossili e continua ad aumentare le emissioni serra. Lo hanno firmato gli scienziati dell'Ipcc (Intergovernamental Panel on Climate Change), il gruppo di lavoro Onu premiato con il Nobel per la pace. Nella seconda parte del quinto rapporto, resa nota oggi, si spiega che il rischio di una catastrofe climatica non viene solo proiettato nello scenario della seconda metà del secolo, ma è già reale. Il cambiamento climatico è in atto: l'ondata di calore che ha prodotto 70 mila morti aggiuntive in Europa nel 2003, gli incendi che hanno devastato la Russia nel 2010, l'uragano che ha colpito New York nel 2012 sono il biglietto da visita di un possibile futuro. Senza la mitigazione del trend, cioè senza un taglio delle emissioni di CO2 robusto e rapido, ""l'adattamento sarà impossibile per alcuni ecosistemi"" e il numero di affamati crescerà (25 milioni in più di bambini sotto i 5 anni malnutriti). Ma non è una condanna già scritta. Il conto che dovremo pagare per gli errori del passato non è ancora definito: molto dipenderà da quello che faremo nei prossimi anni. Un passaggio veloce a un sistema produttivo basato sull'efficienza, sulle fonti rinnovabili e sul riciclo dei materiali apre le porte dello scenario più favorevole, quello in cui i danni sono contenuti a livelli accettabili. ""È l'intreccio perverso tra crescita demografica, consumi sbagliati e cambiamento climatico che rischia di essere fatale"", commenta Gianfranco Bologna, direttore scientifico del Wwf. ""Già oggi l'energia solare intrappolata su ogni metro quadrato ha superato il limite di guardia: senza interventi correttivi, a fine secolo si arriverà a un valore quattro volte superiore. Una prospettiva che trascina con sé l'aumento di fame, conflitti e guerre"". Proprio perché varie possibilità restano aperte, il ventaglio degli scenari tracciati dall'Ipcc è ampio. Anche il più favorevole però non è indolore perché - avvertono i climatologi - i tempi di recupero dell'atmosfera sono lenti: più del 20 per cento dell'anidride carbonica immessa in atmosfera continua a bloccare la fuoriuscita del calore per oltre mille anni. E abbiamo già sparato in cielo una quantità enorme di carbonio: 545 miliardi di tonnellate, più della metà del tetto oltre il quale si supererebbero i 2 gradi di aumento della temperatura rischiando un global warming catastrofico. I margini per un intervento efficace ci sono ancora, anche se si assottigliano anno dopo anno. Una rapida correzione di rotta riuscirebbe a ridurre da un miliardo a una cifra più vicina a quella attuale (150 milioni) il numero dei cittadini senza acqua sufficiente a disposizione; farebbe scendere da 5,2 miliardi a 1,7 le persone esposte al rischio di malaria nel 2050; salverebbe l'Amazzonia che, sotto l'assalto di strade, fattorie e incendi, rischia di perdere la sua straordinaria ricchezza trasformandosi in zona semi arida. L'analisi Ipcc mostra anche come il global warming stia colpendo in modo differenziato le varie aree del Pianeta. In Australia le siccità prolungate hanno già messo in difficoltà l'ornitorinco, il koala e alcune specie di canguro. In Africa il crollo della pesca, da cui dipende un terzo delle proteine necessarie alla sopravvivenza, arriverà in alcune aree al 21 per cento. In Asia le città costiere saranno a rischio inondazione e la pressione dei deserti interni crescerà. Alcuni Stati, le piccole isole a fior d'acqua, rischiano di sparire, cancellati dalla crescita dei mari. E il cambiamento toccherà anche l'Italia, rendendo più disastrose piogge ormai di intensità monsonica: in Europa le alluvioni potranno colpire fino a 5,5 milioni di persone, causando danni per 17 miliardi di euro l'anno."
"Amaury Triaud: ""Entro 25 anni sapremo se ospitano forme aliene""","ROMA - Amaury Triaud, ricercatore all'Istituto di Astronomia dell'Università di Cambridge, ha preso parte alla scoperta dei sette pianeti gemelli alla Terra nel sistema stellare Trappist-1. Cominciamo dal nome. ""Abbiamo chiamato la stella Trappist-1 in onore allo strumento con cui l'abbiamo scoperta, il telescopio belga Trappist (acronimo per Transiting Planets and Planetesimals Small Telescope) "". Come avete trovato i pianeti? ""Abbiamo deciso di studiare piccole stelle come Trappist-1 perché con queste stelle è più facile scoprire pianeti di dimensioni simili alla Terra. L'osservazione avviene perché quando questi pianeti passano davanti alla loro stella proiettano su di essa un'ombra. È l'ombra che ci rivela la grandezza dei pianeti e ci permette di distinguerli. Abbiamo notato che davanti a Trappist-1, che ha l'8% della massa del Sole, c'era un discreto ""traffico"" di pianeti. A settembre lo Spitzer Space Telescope della Nasa ci ha permesso di osservare per 21 giorni di seguito la stella e osservare 34 passaggi di pianeti: così abbiamo capito che i pianeti sono 7 e che 6 di loro hanno dimensioni e temperatura comparabili alla Terra"". Le prossime tappe della vostra ricerca? ""Capire se su almeno tre dei sette pianeti gemelli c'è acqua liquida. Lo scopriremo presto: prossimamente la Nasa userà il James Webb Telescope per approfondire lo studio dei corpi celesti che orbitano intorno a Trappist- 1. Ci vorranno uno-due anni per completare l'analisi dell'atmosfera. Tra tre-cinque anni sapremo se c'è acqua in superficie. Ed entro 25 anni rileveremo eventuali tracce chimiche di vita ""."
"Scoperti altri 219 pianeti, 10 abitabili come Terra","SCOPERTI 219 nuovi possibili pianeti esterni al Sistema solare, 10 dei quali grandi quanto la Terra e posti nella fascia abitabile, cioè alla giusta distanza dalla propria stella per poter avere acqua liquida in superficie. Lo ha annunciato la Nasa presentando gli ultimi risultati del telescopio spaziale Kepler. Con questo ottavo catalogo della sua missione, il numero di potenziali mondi alieni sale a 4.034: di questi 2.335 sono stati verificati come pianeti, e più di 30 sono grandi quanto la Terra in fascia abitabile. ""Questo catalogo frutto di misure estremamente accurate è la base di partenza per rispondere ad una delle domande più interessanti dell'astronomia: quanti sono i pianeti simili alla Terra nella nostra galassia?"", spiega Susan Thompson, coordinatrice del catalogo presso il Seti Institute di Mountain View, in California. Grazie ai dati di Kepler, un secondo gruppo di ricerca è riuscito anche a misurare con precisione migliaia di pianeti, rivelando due tipologie principali tra quelli più piccoli: quelli rocciosi grandi quanto la Terra e quelli gassosi più piccoli di Nettuno. ""Ci piace pensare a questo studio di classificazione dei pianeti come quello con cui i biologi identificano nuove specie animali"", spiega il coordinatore Benjamin Fulton, dell'Università delle Hawaii a Manoa. ""Trovare due gruppi distinti di esopianeti è come scoprire che mammiferi e lucertole formano due rami distinti dell'albero evolutivo"". La scoperta di queste due tipologie è importante per la ricerca di vita, perché indica che circa la metà dei pianeti conosciuti nella galassia non hanno superficie oppure la nascondono dietro una spessa e schiacciante atmosfera, dunque offrono un ambiente poco ospitale."
Merkel a Pechino per disinnescare la grana dazi. Ma sull'Iran è fronte comune,"PECHINO - L’undicesimo viaggio ufficiale di Angela Merkel in Cina (media uno all’anno, gli altri leader prendano appunti) è anche uno dei più delicati. La cancelliera arriva a Pechino con la sua Germania, e tutta l’Unione europea, prese in mezzo nella guerra commerciale e di potenza tra Donald Trump e Xi Jinping. Ed è soprattutto di economia che Frau Merkel parlerà tra oggi e domani con il presidente e il premier Li Keqiang. Da un lato ribadirà le lamentele tedesche per l’assenza di reciprocità negli investimenti tra Cina e Europa. Dall’altro dovrà prendere le distanze dal metodo unilaterale di Trump, la cui minaccia di dazi pende anche sull’Unione, scadenza primo giugno. Due posizioni tra cui anche la forza tranquilla di Merkel farà fatica a destreggiarsi. Più facile l’intesa sull’altro grande dossier sul tavolo, l’Iran: Europa e Cina sono entrambe intenzionate a proseguire con il vecchio accordo nucleare, stracciato da Trump. Chi vince lungo la Via della seta “Multilateralismo” è una espressione cara sia a Merkel che a Xi, senza dubbio la si troverà nel comunicato finale. Nel breve periodo Germania e Cina hanno un obiettivo comune, disinnescare i dazi di Trump e il suo approccio unilaterale alle trattative commerciali. Eppure molte delle lamentele rivolte dal presidente americano a Pechino sono condivise anche nel Vecchio Continente. Il timore per la penetrazione economica della Cina attraverso le infrastrutture strategiche della Via della seta, la mancanza di reciprocità nei commerci e negli investimenti. L’Unione sta discutendo un nuovo strumento di filtro per i capitali esteri che mira a proteggere le proprie industrie strategiche, e Merkel userà questa leva per chiedere a Xi di rendere più equo il campo di gioco. Dalla loro però anche i Cinesi denunciano le chiusure europee, specie nel settore agricolo, e Xi potrà mettere sul piatto la fresca decisione di abbassare i dazi sulle automobili. Una misura che fa contenti i produttori tedeschi di alta gamma, da Audi a Mercedes. L’ultima cosa che vuole la potente base industriale della Germania, per cui la Cina è già il primo mercato di export, è un inasprimento dei toni. Insieme per l’Iran Sull’Iran la posizione è condivisa, e ancora più chiaramente anti-trumpiana: il vecchio accordo sul nucleare va preservato. Merkel e Xi cercheranno un modo per collaborare in tal senso e non perdere le opportunità di affari che quell’intesa ha aperto. Anche qui però Pechino sembra avere una posizione di vantaggio. Continuando a fare affari con la Repubblica islamica le imprese europee si esporrebbero a sanzioni da parte degli Stati Uniti, già subite in passato. Quelle cinesi invece, specie i colossi di Stato, hanno meno da temere. Non a caso la Cina è stata velocissima a corteggiare Teheran dopo la rottura di Trump, nel tentativo di inglobare il Paese nella sua rete di influenza. Pechino si proporrà di fare da ponte tra le industrie europee e l’Iran, una posizione che le consegnerebbe un grandissimo potere negoziale. Free Liu Xia La grande incognita dell’incontro è il destino di Liu Xia, la vedova di Liu Xiabo detenuta da anni dalle autorità cinesi senza alcuna accusa formale. Tra i leader occidentali, Angela Merkel è quella che di più ha lavorato di diplomazia per la sua liberazione. In Germania sono già pronte per l’artista una residenza, una borsa di ricerca e cure per la depressione in cui è precipitata. Ma se qualche mese fa l’accordo pareva fatto, la Cina si è improvvisamente tirata indietro a cavallo della stretta sul potere di Xi Jinping. Secondo alcune fonti Liu Xia da qualche giorno non sarebbe più nella sua casa di Pechino: una precazione in vista della visita di Merkel o il segno che qualcosa sta tornando a muoversi? “Come regola generale, il governo e la cancelliera si spendono costantemente per i diritti umani”, ha detto una portavoce. In nome dell’Europa A Pechino Merkel va in primo luogo come cancelliera tedesca. Ma è chiaro che in questo momento di debolezza delle istituzioni comunitarie rappresenta anche la voce più autorevole delle istanze europee. Lei è volata con un blitz a Washington per provare a scongiurare (finora senza successo) i dazi di Trump. Lei ha appena fatto visita a Mosca da Putin per riallacciare i rapporti incrinati dal caso Skripal. Piaccia o no, la politica estera dell’Unione oggi è Frau Merkel. E a Pechino lo sanno bene."
"Messico, altri 15 scomparsi nella regione dove furono uccisi 43 studenti","CITTA' DEL MESSICO . - In Messico si conferma sempre più uno degli Stati più pericolosi del mondo. L'ultima notizia di cronaca riguarda la scomparsa di 15 persone dallo Stato sud-occidentale di Guerrero, tormentato dalla piaga del narcotraffico, lo stesso dove lo scorso anno vennero massacrati 43 studenti. Il procuratore generale ha riferito che i 15 sono scomparsi la scorsa settimana dalla città di Chilapa, teatro di recenti violenze a pochi giorni dalle elezioni del 7 giugno. Di questi 15, undici risultano rapiti e quattro letteralmente scomparsi. Chilapa è a meno di 200 km da Iguala, la città dove vennero uccisi lo scorso settembre 43 studenti. Dal 2007 sono 100.000 le persone uccise in scontri tra i narcotrafficanti che, di fatto, controllano ampie zone del Paese."
"Baricco: ""Saper tradurre il passato serve a inventare il futuro""","LE PAROLE invecchiano, sono la spia dei cambiamenti di un Paese. Un giovane degli anni Cinquanta non parlava certo come un adolescente dei giorni nostri. Alessandro Baricco stasera alle 21 leggerà al Teatro San Carlo di Napoli passi dalla nuova traduzione einaudiana del Giovane Holden , con la quale Matteo Colombo ha aggiornato quella cult di Adriana Motti, ferma all'italiano dei primi anni Sessanta. Baricco, che al protagonista ribelle del romanzo di Salinger ha intitolato anche la sua scuola di scrittura, sa bene che Holden ha segnato il lessico dell'adolescenza, anche a casa nostra. Immaginiamo però un quattordicenne dei nostri giorni che usa ossessivamente come intercalare ""e compagnia bella"": non sembrerebbe certo uno che ha voglia di infrangere le regole, ma piuttosto una vecchia zia. Perché è importante rinnovare la lingua del passato? ""Sapere tradurre bene il nostro passato ci serve a riscrivere il futuro. Per noi della tribù dei libri la nuova traduzione del Giovane Holden è un fatto importante. Le lingue non invecchiano nello stesso modo. Espressioni tipo ""vattelapesca"", che al tempo servivano a rendere il parlato, oggi suonano datate"". Dunque la traduzione è anche una questione storica. Un linguaggio che mezzo secolo fa poteva apparire trasgressivo oggi rischia di sembrare da educande? ""Ora i traduttori hanno più riferimenti, hanno internet, possono essere più esatti. Il modo di parlare di Holden non poteva rimanere lo stesso, andava sporcato. Già una ventina di anni fa insieme a Sandro Veronesi avevamo proposto una nuova traduzione, ma allora era impossibile"". Holden è un long seller le cui vendite fanno impressione: solo in Italia più di un milione di copie dal 1961. Qual è il suo segreto? ""Quando è uscito l'impatto è stato violento. Il romanzo è subito entrato nel cuore dei lettori. Non so come potrà essere letto da un ragazzo di oggi, a me ha insegnato che si possono dire cose serissime con grande leggerezza. Quando ero adolescente si diceva tutto in modo paludato, Holden invece parlava un'altra lingua"". La sua lezione era quella di un irregolare nei primi anni Cinquanta, è ancora valida? ""Holden Caulfield è espulso da tutte le scuole, ma insegna che può esistere un'irregolarità non sciocca, che oggi come ieri si può essere clandestini a bordo, arroganti e perdenti allo stesso tempo. Avercela con tutti ed essere innamorati di tutti""."
"Maltempo, situazione critica a Santa Teresa di Gallura. Nubifragi anche in Puglia e Campania","IL MALTEMPO flagella l'Italia. Dopo i violenti temporali che hanno colpito la Capitale , le piogge intense si sono spostate al sud e in Sardegna. Temporali e venti forti hanno interessato la Sardegna, la Campania e la Puglia provocando allagamenti e danni ovunque. La situazione si presenta particolarmente difficile in Sardegna : a Santa Teresa di Gallura, in provincia di Olbia, è emergenza per un nubifragio che ha allagato la parte bassa del paese, vicino al porto, interessando anche parte della periferia vicino alla strada che conduce a Palau. Una ventina di famiglie sono state bloccate dall'acqua che ha invaso strade e cortili. Alcuni colti dal panico sono saliti sui tetti delle case. L'allarme è scattato poco dopo le 9 quando una violenta pioggia si è abbattuta sul piccolo centro turistico. Sul posto sono intervenuti i vigili del fuoco con cinque squadre in arrivo da diversi distaccamenti del nord Sardegna e con un elicottero. Le forti piogge hanno provocato l'interruzione di strade e molti ponti di collegamento sono stati sommersi dai fiumi ingrossati. ""Speriamo smetta presto di piovere"" ha affermato il sindaco della cittadina Stefano Pisciottu, che comunque ha parlato di una situazione che ""si sta tranquillizzando"". Viabilità ripristinata lungo la statale che collega Palau a Santa Teresa Gallura. La fuoriuscita di acqua da un rigagnolo ha interrotto solamente per un paio di ore la strada (lunga circa due km) che collega la statale al Resort Valle dell'Erica. Nubifragi sull'Italia, le foto dei lettori La prima perturbazione estiva non ha risparmiato la Campania : forti disagi nel casertano , dove in mattinata si è abbattuto un violento nubifragio. Traffico in tilt con automobilisti costretti ad abbandonare in strada le proprie auto. Strade allagate, con l'acqua all'altezza degli sportelli delle auto, tra la zona industriale di Carinaro e Teverola, hanno provocato grossi disagi al traffico, con diverse auto e un autobus costretti a fermare la loro corsa. Riaperta verso le 17 la A30 Caserta-Salerno: alle 14:30 era stato chiuso il tratto compreso tra l'allacciamento con la A16 e Palma Campania (Napoli) a causa di una violenta tromba d'aria a seguito della quale alcuni alberi sono stati divelti e sono finiti in carreggiata. Le piogge hanno raggiunto anche Napoli , particolarmente colpita la zona centrale della città ma anche quartieri come il Vomero e il Centro direzionale. Le corse della metropolitana sono tornate regolari dopo che in mattinata la stazione Garibaldi era stata chiusa per infiltrazioni d'acqua. Allagamenti anche nella zona di Poggioreale. Una tempesta ha fatto precipitare al suolo uno degli otto Gigli di Nola: il forte temporale ha spezzato le funi che tenevano fissata al suolo la grande macchina da spalla, facendo crollare l'imponente struttura in legno. Gravi danni anche nell'area flegrea e nel vesuviano: a Portici la parete esterna di una palazzina è parzialmente crollata lasciando in piena vista la parte interna dell'appartamento. Il crollo di un segmento del muro di cinta di scavi archeologici abbandonati, nella galleria del Campiglione, tra Pozzuoli e Monterusciello, ha provocato pesanti disagi. Bomba d'acqua su Napoli, blocchi e disagi Anche la Puglia è stata interessata dall'ondata di maltempo. La zona a nord di Bari è stata colpita nella notte da una 'bomba d'acqua': 26 chiamate ai vigili del fuoco per allagamenti nelle città di Andria e Trani. A Trivento, in Molise, un fulmine ha colpito nella mattinata il campanile della cattedrale, nel centro storico del paese. Dall'edificio si sono staccate grandi pietre, precipitate a terra fortunatamente senza colpire nessuno dei passanti. Il maltempo ha colpito anche il Salento: disagi al traffico a Lecce. La perturbazione che sta imperversando sull'Italia sta provocando gravi danni alle campagne: secondo la Coldiretti, che ha effettuato un primo monitoraggio, le piogge intense e la grandine di questi giorni hanno distrutto i raccolti di frutta e verdura, abbattuto i campi di mais, devastato le serre dall'Emilia alla Toscana, dal Lazio alla Puglia dove ""sul triangolo vitivinicolo d'eccellenza del Salento, Guagnano-Salice-Campi sono caduti violentemente i chicchi con un manto bianco di ghiaccio e pozzanghere enormi"". Le previsioni non lasciano sperare in niente di buono: nelle prossime ore previsti ancora temporali alternati a pause senza pioggia ma caratterizzate da nuvolosità. Meteo, le previsioni per martedì 17 giugno."
Instagram lancia nuovo servizio di messaggistica per video e foto,"NEW YORK - Instagram ha lanciato un nuovo servizio di messaggistica per inviare video e fotografie. Si chiama ""Instagram direct"" ed è pensato per dare ai suoi 150 milioni di utenti un nuovo modo per condividere direttamente contenuti con determinati amici, colleghi o altre cerchie sociali. Lo ha annunciato il gruppo con un post sul suo sito, in cui spiega come negli ultimi tre anni Instagram sia cresciuta ""evolvendo non solo in una comunità di fotografi ma anche in uno strumento di comunicazione visuale"". Con il nuovo servizio Instagram permette non solo di inviare a tutti immagini come ""il tuo caffé giornaliero"" o ""l'alba immortalata dalla vetta di una montagna"" ma anche quei momenti ""rilevanti solo per un ristretto gruppo di persone"". Nel caso in cui decida di selezionare un certo destinatario, l'utente potrà aprire una conversazione privata che ammette un massimo di 15 partecipanti. Instagram, che dal 2012 è stata inglobata da Facebook con una mossa allora valutata un miliardo di dollari, diventa più competitiva nel mercato delle applicazioni di messaggistica mantenendo però la sua identità basata sulla comunicazione visuale. Infatti, per dare l'avvio a una conversazione privata è necessario - come in quella pubblica - inviare prima di tutto una fotografia o un video, poi le parole. Le immagini possono essere inviate anche a quanti non figurano nella cerchia dei ""seguaci"". All'invio seguirà una notifica e spetterà poi a chi la riceve scegliere se accettare il contenuto inviato. Una volta spedito lo scatto è possibile vedere chi lo ha visualizzato, chi lo ha apprezzato e i relativi commenti in diretta. L'ultima mossa di Instagram è stata rivelata nel corso di un evento a New York attorno al quale è stata costruita molta suspance, complici inviti cartacei ai media per una misteriosa conferenza stampa. In realtà la novità era già nell'aria e molti esperti di tecnologie avevano già preannunciato ciò che Kevin Systrom, il fondatore di Instagram, ha poi confermato. Per Systrom, Instagram Direct fornisce alle aziende una nuova modalità per l'invio di pubblicità ai propri follower. Ora gli esperti del settore tecnologico si domandano se con questa mossa Facebook stia tentando di arginare il disinteresse per il social network da parte degli adolescenti. Forse è anche per questo che sull'invito all'evento non si faceva cenno al gruppo controllante Facebook, scelta che invece non era avvenuta nell'ultimo evento dedicato ad Instagram."
"Napoli-Milan, prova del nove per Dazn (ma c'è sempre il caro, vecchio bar...)","L'esordio del calcio sulla rete internet in Italia ha scontentato e fatto discutere tanti tifosi alle prese con l'app Dazn e il suo streaming zoppicante. D'altronde, la novità era clamorosa per il nostro Paese, non certo fra quelli più all'avanguardia dal punto di vista tecnologico. Ma la vera prova del fuoco per le partite in diretta via web ci sarà sabato alle 20,30 quando a scendere in campo saranno la terza e la quarta squadra per numero di tifosi in Italia, vale a dire Milan e Napoli. Un big match che racchiude dentro di sé tanti motivi di interesse per l'Italia del pallone: dal ritorno di Higuain al San Paolo con la maglia rossonera a Carlo Ancelotti che con il suo Napoli affronterà la squadra con cui ha vinto tutto. Ma Napoli-Milan sarà una sfida anche per Dazn che dovrà riscattarsi dalla figuraccia rimediata al suo debutto italiano con Lazio-Napoli, la sfida che il 18 agosto scorso aveva richiamato l'attenzione di circa 440mila spettatori. Per Napoli-Milan però l'aspettativa è molto più alta: i due club insieme rappresentano circa il 30% del tifo italiano (Lazio e Napoli circa il 15%) e, viste le attese generate da questo match, si stima che a volerla vedere ci possano essere anche un milione di tifosi, più del doppio di Lazio-Napoli. Certo, Dazn ha dichiarato di essere al lavoro per risolvere le problematiche emerse la scorsa settimana e tutti ci auguriamo che ci riesca. Ma ce la farà in così pochi giorni? E comunque la rete riuscirà a reggere la pressione di un pubblico ancora più grande? Bisognerà attendere sabato per avere la risposta; oggi, chi non vuole correre rischi, dovrà affidarsi ai cari e vecchi bar, dove le partite si vedono di sicuro grazie alla tecnologia del collaudato operatore satellitare. Di certo Napoli-Milan sarà una vera e propria prova del fuoco per il calcio in streaming e comunque vada, sappiamo già che è ancora presto per considerare la rete come una vera alternativa alle piattaforme tradizionali. E pensare che, solo qualche mese fa, Mediapro si proponeva come partner della Lega per modernizzare il calcio italiano e importare anche in Italia il ""modello spagnolo"", con tutte le partite del campionato trasmesse via internet dagli operatori telco, in bundle con i loro servizi di telefonia. Come avrebbe potuto la nostra infrastruttura di rete reggere milioni di connessioni per più partite in contemporanea? Oltre a Napoli-Milan, questa settimana un altro banco di prova per Dazn sarà la serie B tutta in streaming tranne l'anticipo del venerdì che va anche sulla Rai. Anche il campionato di serie D parte il 16 settembre La Serie D prenderà il via il 16 settembre anziché il 2 dello stesso mese come già stabilito in precedenza dal Dipartimento Interregionale. Lo ha disposto il presidente della Lega Nazionale Dilettanti Cosimo Sibilia per tutelare le società e quindi il campionato Serie D 2018/2019, il cui organico potrebbe subire variazioni dopo che l'inizio della Serie C è stato posticipato ugualmente al 16 settembre in attesa dell'esito delle decisioni del Collegio di Garanzia dello Sport presso il Coni che si riunirà il 7 settembre, e del Tar del Lazio che ha rinviato al 13 settembre l'udienza riguardo i ricorsi proposti da Como e Santarcangelo. Di conseguenza il primo turno della Coppa Italia Serie D sarà posticipato al 2 settembre mente i trentaduesimi di finale verranno anticipati al 9 dello stesso mese. Confermato invece il turno preliminare per il 26 agosto. Per quanto riguarda la composizione dei gironi del campionato di Serie D 2018-2019, gli stessi saranno ufficializzati giovedì 30 agosto. A seguire saranno stilati i calendari."
"Egitto, arrestato il blogger Wael Abbas","IL CAIRO - Wael Abbas , uno dei padri della rivoluzione egiziana, il più famoso blogger del Paese, è stato arrestato la scorsa notte nella sua casa del Cairo. Abbas è stato bendato e portato via verso un luogo che non si conosce, senza che gli fosse consentito di avvertire il suo avvocato secondo quanto riferito dagli attivisti dell'Arab Network for human rights al giornale on line egiziano Mada Masr. Le stesse fonti sostengono che dalla casa dell'attivista sono stati sequestrati telefoni, computer, libri e altri oggetti. Abbas è uno dei nomi più importanti della Rete araba: con il suo lavoro, da anni, ha esposto violenze, soprusi e torture da parte della polizia sui civili. Un'azione che ha dimostrato, sin dal 2007, le potenzialità di Internet in società chiuse e controllate come quella dell'Egitto dell'ex presidente Hosni Mubarak . Proprio per questo e per aver costruito quel network di profili, personalità e capacità che ha poi animato Piazza Tahrir nel 2011, è considerato uno dei padri della rivoluzione. Abbas è da tempo nel mirino del governo del presidente Al Sisi, come lo era stato nell'era di Mubarak: i suoi account Twitter, Facebook e Youtube sono stati a più riprese sospesi o hackerati. L'arresto di Abbas, che ha ricevuto diversi premi internazionali per il suo lavoro, è l'ultima dimostrazione della repressione a cui sono sottoposti gli attivisti in Egitto. Di qualche giorno fa era la notizia dell'arresto di Amal Fathy, attivista arrestata al Cairo l'11 maggio scorso insieme al figlio di tre anni e al marito, Mohamed Lotfy, poi scarcerati. Fathy è accusata di ""terrorismo"" dopo aver pubblicato un video su internet in cui denunciava le autorità egiziane di non difendere le donne dalle molestie sessuali: suo marito è il fondatore della Commissione egiziana per i diritti e le libertà e consulente legale della famiglia Regeni che ha promosso uno sciopero della fame per chiedere la sua liberazione"
"Protezione civile, con nuovo sistema l'allerta arriva via smartphone","ROVERETO. Presto le allerte meteo, tsunami o di eruzioni vulcaniche arriveranno direttamente sul nostro telefonino, senza bisogno di installare app o iscriversi a mailing list. La Protezione civile sta sviluppando una piattaforma nazionale (It-Alert) per inviare messaggi a tutti i dispositivi mobile per avvertire di una situazione di pericolo. Lo ha annunciato il capo del Dipartimento Angelo Borrelli , durante il festival della Meteorologia in corso a Rovereto. Nel 2005, in occasione dei funerali di papa Giovanni Paolo II, un sistema simile avvertì i cittadini tramite sms delle difficoltà di entrare a Roma e avvicinarsi al Vaticano, fu una vera situazione di emergenza dato il numero elevatissimo di pellegrini: ""Quella è stata la prima volta in cui abbiamo testato un sistema nazionale – ha spiegato Borrelli – ma questa volta non si tratta del tradizionale sms ma una tecnologia che non usa un traffico telefonico ulteriore. Sfrutteremo le celle telefoniche per far arrivare avvisi sui telefonini in diverse lingue"". Secondo Borrelli, l'attuale sistema è ancora valido, ma per evitare nuove tragedie come quelle di Palermo , delle gole del Raganello o di Livorno quello che serve è però far arrivare ai singoli cittadini il messaggio di pericolo, che si tratti di un evento meteorologico particolarmente intenso, dell'eruzione di un vulcano o dell'arrivo di uno tsunami: ""Questa soluzione, che diventerà operativa tra un anno o al massimo un anno e mezzo, è quella ideale, perché in Italia ci sono quasi 50 milioni di telefonini e troppo spesso paghiamo un alto tributo di vittime perché che c'è scarsa conoscenza del rischio, del pericolo che si corre. Dal 20 agosto abbiamo avuto almeno 45 morti per questo motivo"" ha proseguito Borrelli, sottolineando come sia necessario chiarire il significato dei colori assegnati ai vari livelli di rischio: ""Anche con l'allerta gialla si può morire"". •IL SISTEMA CELL BROADCASTING In caso di necessità, dunque, tutti i telefonini o smartphone agganciati a una rete circoscritta di celle telefoniche, riceveranno il segnale di allarme. ""Voglio che chi vive in una certa area e si può trovare in pericolo sia immediatamente informato. Addirittura si potrebbe arrivare ad accendere il telefonino e farlo squillare per avvertire il cittadino"", ha detto Borrelli. A questo sistema si affiancherà anche una app, collegata al sistema centrale della Protezione civile, che invierà informazioni personalizzate in base a dove si trova il cittadino, sui rischi che corre in quella zona: ""I dispositivi possono registrare tutte le informazioni riguardo a dove ci troviamo, la posizione e anche l'altezza sul livello del mare. L'app farà parte di una piattaforma unica, efficace solo se tutti i Comuni si doteranno di un piano di Protezione civile dettagliato e aggiornato – ha concluso Borrelli – per ora siamo arrivati all'88% ma presto avremo un sistema che terrà conto della regolarità con cui vengono aggiornati""."
"Molise, sciame sismico non si ferma. Presidente Regione: ""Scuole chiuse""","CAMPOBASSO - Dopo la scossa di magnitudo 4.1 di ieri sera e quelle della notte, una decina la più forte delle quali di 3.2 gradi, il presidente della Regione Molise, Paolo Frattura, consiglia la chiusura delle scuole per la giornata di domani. L'invito è rivolto ai sindaci dei Comuni che gravitano nel raggio di dieci chilometri dal luogo del'epicentro sismico nella zona di Campobasso. ""E' una sollecitazione condivisa - ha spiegato Frattura - con il nostro sevizio di Protezione Civile e il direttore Gino Cardarelli: ulteriori e più approfonditi controlli e verifiche sugli edifici scolastici. Per questo il nostro invito a valutare la chiusura delle scuole domani al di là delle decisioni derivanti dalle attuali condizioni meteorologiche "". Nella notte la scossa più forte, all'1.28, è stata nettamente avvertita dalla popolazione. Chi ha potuto, a Campobasso e nei paesi dei dintorni, si è spostato in zone più lontane dall' epicentro. A Baranello, il comune più vicino, è stata allestita un'area per chi ha scelto di non trascorrere la notte in casa. ""Da una prima verifica dello stato dei luoghi, centro storico, chiese e fabbricati abbandonati, - ha riferito il primo cittadino Marco Maio - non si registrano danni rilevanti. Nessuna richiesta di assistenza sanitaria a persone e al momento non si segnalano criticità rilevanti"". Lo sciame sismico coincide con un brusco peggioramento delle condizioni climatiche: nevica senza sosta su quasi tutta la regione, anche a quote basse, e le temperature sono precipitate di una decina di gradi. Motivo per cui diversi sindaci avevano già deciso di tenere chiuse le scuole almeno per domani."
"Facebook, che pasticcio sulla privacy: usa la nostra posizione per suggerirci gli amici?","FACEBOOK cade in un nuovo pasticcio che ruota intorno alla privacy. E stavolta ci cade per una profonda confusione nella gestione delle indiscrezioni di un articolo uscito qualche giorno fa su Fusion . In quel pezzo si sosteneva che il social network di Menlo Park utilizzi i dati della geolocalizzazione degli utenti per suggerirci gli amici che potremmo conoscere. Insomma, che quei consigli di contatto vengano stabiliti, in barba alla riservatezza, in base ai nostri check-in e ai luoghi dai quali postiamo i contenuti anche se non abbiamo esplicitamente abilitato la registrazione in un certo posto. Una sezione sempre più importante del social, quella sui potenziali amici, che per esempio nell'applicazione si intervalla proprio alla bacheca mentre nella versione desktop si trova in una colonna a destra della timeline. Bene, secondo Fusion questi suggerimenti sarebbero architettati abusando dei dati sulla posizione. Cioè andando oltre il loro utilizzo commerciale. Facebook, come decide le persone che potresti conoscere Che significa? Che la sezione ""Persone che potresti conoscere"" non sarebbe calibrata sulla base di amici comuni e al massimo degli interessi ricavati dalle pagine di cui siamo fan ma appunto anche grazie a uno stalking sottotraccia che incrocerebbe pericolosamente vita online e offline degli utenti. La privacy potrebbe infatti risentirne: potrebbero esserci suggeriti contatti sgraditi, poco appropriati, che ci leghino magari a dei posti nei quali invece non vorremmo intelaiare alcun rapporto e così via. Un esempio lampante? Fusion racconta per esempio di un uomo che, dopo aver partecipato a un incontro fra genitori di adolescenti con tendenze suicide, il giorno dopo ha individuato uno dei genitori incontrati poche ore prima fra i suggerimenti delle amicizie proposte dalla piattaforma. Il tutto senza avere amici in comune né essersi volontariamente registrato nel luogo dell'incontro. Chiaro, no? Facebook ci traccia sempre e la tesi dei due articoli che il magazine ha dedicato all'argomento è che ne approfitti per pompare i possibili intrecci fra contatti. Fregandosene dei possibili rischi. Il problema è che in un primo momento questa ricostruzione è stata incredibilmente confermata da una portavoce di Facebook , la quale ha spiegato con candore olimpico che ""la posizione è solo uno dei fattori che utilizziamo per suggerire alle persone altri contatti che potrebbero conoscere"". Apriti cielo. Dopo una montagna di critiche il social network è subito tornato sui suoi passi spiegando di aver ""approfondito la questione e capito che le informazioni sulla localizzazione non sono utilizzate a quello scopo"". Né quelle esplicite - quando aggiungiamo dove siamo a un post - né quelle sottotraccia, che il dispositivo registra e passa all'applicazione di Menlo Park per cucirci addosso la pubblicità. Ma la frittata era ormai fatta. La storia, complicata ma non troppo, ha in seguito goduto dell'ennesima versione quando dal quartier generale il plotone dei portavoce - che deve averla combinata grossa - è tornato a precisare che l'iniziale fraintendimento era dovuto a un test. La versione finale è dunque la seguente: Facebook ha ammesso di aver sperimentato l'uso dei dati sulla posizione per suggerirci nuove amicizie ma di averlo fatto su scala cittadina e solo con piccoli gruppi di utenti lo scorso anno. E in seguito di aver sospeso quegli esperimenti. Peccato che molte testimonianze raccolte da Fusion sembrino disegnare una situazione piuttosto diversa. Alludono per esempio a tempi più recenti e raccontano di suggerimenti legati a localizzazioni ben più chirurgiche di quelle di una vasta area cittadina. Un utente ha per esempio raccontato su Reddit di essersi visto suggerire fra gli amici la segretaria del suo psichiatra. Un altro ha raccontato su Slashdot di aver ricevuto suggerimenti su persone che incontrava al bar per il caffè della mattina o che lavorano nel suo stesso edificio ma per lui totalmente sconosciute e senza amici in comune. Per Facebook il pasticcio è nato appunto da quel vecchio esperimento archiviato da tempo e che riguardava le persone, visto che l'utenza è già ampiamente tracciata nei negozi in cui ci rechiamo per esempio per confezionare annunci pubblicitari ad hoc. Ma ovviamente, come sempre accade, molte sono le versioni sollevate dagli osservatori del mondo dei social media. Su tutte, la più inquietante: cioè che quei dati siano effettivamente utilizzati per produrre questi incroci che nessun elemento - non amici in comune, non pagine seguite o informazioni di lavoro o personali - avrebbe suggerito. Avvicinandosi pericolosamente alle pratiche delle agenzie di sicurezza venute alla luce col Datagate e violando accordi di privacy, specie negli Stati Uniti con la Federal Trade Commission, secondo i quali ogni uso della geolocalizzazione diverso da quelli concordati va sottoposto alla preventiva approvazione dell'utente. Il problema rimane. Come si legge dalle informazioni del Centro assistenza di Facebook, quelle faccine fra cui scorriamo ""vengono scelte in base agli amici in comune, alle informazioni relative a lavoro e istruzione, alle reti di cui fai parte, ai contatti che hai importato e a molti altri elementi"". Quei ""molti altri elementi"" rimangono di fatto nascosti. Per sicurezza vale la pena gestire l'accesso alla posizione dalle impostazioni generali del proprio smartphone decidendo se concederlo sempre, solo mentre si usa l'app o mai."
"Francia, è morto Pierre Bergé, una vita accanto a Yves Saint Laurent","Una vita a fianco dello stilista Yves Saint Laurent, un sodalizio lavorativo e sentimentale dal lontano 1958. È morto stamattina, nella sua casa di Saint Rémy-de-Provence, nel sud est della Francia, l'imprenditore Pierre Bergé. Lo ha annunciato la fondazione Pierre Bergé - Yves Saint Laurent, di cui era stato lui stesso il fondatore. Nato a Oleròn nel 1930, Pierre Bergé ha lanciato con Yves Saint Laurent l'omonima casa di moda nel 1961. Fu un grande successo, proseguito anche dopo la fine della relazione fra i due, terminata ufficialmente nel 1976 ma che di fatto non si concluse mai. Una separazione amichevole e infatti Bergé restò vicino allo stilista fino alla morte, avvenuta nel 2008 a causa di un tumore al cervello. Nel 2010 ha pubblicato il libro ""Lettres a Yves"", dove racconta la loro storia d'amore e nel 2011 nelle sale cinematografiche è stato proiettato il film Yves Saint Laurent - Pierre Bergé. L'amour Fou, girato da Jalil Lespert. ""Yves Saint Laurent"", a Berlino e poi in sala storia d'amore e di moda. Filantr opo e uomo d'a ffari, Bergé è stato attivo in molti ambiti artistici. A cominciare dall'editoria, fondando nel 1988 la rivista Globe e il settimanale Courrier International. Dal 2010 è diventato uno degli azionisti del quotidiano Le Monde e poi ottenendo il ruolo di presidente del Consiglio di sorveglianza. Dal 1977 al 1981 l'imprenditore ha diretto il Théâtre de l'Athénée - Luois Jouvet - e dal 1988 al 1933 ha guidato l'Opéra di Parigi. Per i suoi meriti nel 2011 ha ottenuto l'onorificenza di Grande mecenate delle Arti e della cultura. Membro di spicco della comunità omosessuale, Bergé non ha mai nascosto il suo orientamento, battendosi in prima linea per i diritti di gay e diventando azionista, per un periodo, di Pink tv. Ha sostenuto l'associazione Act-Up Paris che si occupa della ricerca contro l'Aids. Nel marzo scorso aveva sposato il paesaggista americano Madison Fox, di 58 anni, vice presidente dalla fondazione Pierre Bergé - Yves Saint Laurent. Malato di miopatia, l'imprenditore ha spesso dichiarato di essere favorevole all'eutanasia , invitando spesso la Francia a introdurre una legge in merito. Schietto e senza peli sulla lingua, Bergé si è occupato di frequente di politica. Ha sostenuto François Mitterand alle elezioni presidenziali, partecipando attivamente alle sue campagne politiche. Nel 2007 si è schierato a favore di Ségolène Royal, mentre quest'anno ha dichiarato il suo appoggio a Emmanuel Macron. Jack lang, ex ministro francese della cultura, ha così commentato la morte: ""Patron meraviglioso, filantropo, esteta insaziabile, grande imprenditore, uomo di cultura e di tutte le passioni, Bergé era tutto questo e ancora di più. ma ha incarnato soprattutto un umanista che metteva il destino degli uomini davanti a tutti gli altri valori""."
"Disastro Germanwings, le stragi dei piloti suicidi: i precedenti","Il co-pilota voleva distruggere l'aereo. Andreas Lubitz era ai comandi e ha provocato il disastro Germanwings perché voleva togliersi la vita. Ha azionato ""volontariamente"" la discesa del velivolo . Non ci sono conferme al 100%, ma se l'ipotesi del suicidio del copilota dell'Airbus 320 venisse confermata, non si tratterebbe del primo caso nella storia dell'aviazione commerciale. Un primo precedente si verificò il 9 febbraio del 1982 quando un DC-8 della 'Japan air lines' precipitò in mare poco prima di atterrare all'aeroporto Haneda di Tokyo. Tutto per colpa di una manovra sbagliata fatta deliberatamente dal comandante, Seiji Katagiri. La commissione d'inchiesta rivelò in seguito che l'uomo nonostante un tentativo di intervento di altri due membri dell'equipaggio, aveva invertito la spinta dei motori a 300 metri dalla pista, facendo precipitare l'aereo in mare. Soffriva di disturbi nervosi. Nell'incidente morirono 24 persone e 150 rimasero ferite. Disastro Germanwings, le foto dell'abitazione di Andreas Lubitz Nell' agosto del 1994 , l'Atr-42 della Royal Air Maroc, con 44 persone a bordo, tra cui 8 italiani, precipitò vicino Agadir. L'aereo era diretto a Casablanca. Il 'cockpit voice recorder', il registratore delle conversazioni di cabina, rivelò che fu il comandante, Younis Khayati, a causare l'incidente nonostante i tentativi disperati del co-pilota, Sofia Figuiqui, che dopo aver lanciato per ben tre volte il 'may-day', cercò invano di bloccare il comandante. Il 19 dicembre del 1997 un Boeing 737 partito da Giacarta e diretto a Singapore cadde all'improvviso a Palembang, in Indonesia. Morirono i 104 persone. Le indagini svelarono in seguito che il primo ufficiale fu allontanato dalla cabina e il comandante in seguito a un personale dissesto finanziario ma ancora di più a vicende personali con alcune ombre, decise di farla finita. Nell'ottobre del 1999 , il volo 990 della EgyptAir, partito da New York e diretto al Cairo con 217 persone a bordo, precipitò nell'Oceano Atlantico, al largo dell'isola di Nantucket (Massachusetts), subito dopo il decollo. L'inchiesta della Ntsb (National transportation security board, l'agenzia federale americana che indaga sui disastri aerei) stabilì che il volo fu intenzionalmente sabotato da Gameel El-Batouty, il co-pilota il quale, secondo gli americani aveva manifestato propositi suicidi. Una tesi mai accolta dal Cairo. Fu seguita la pista del suicidio anche per l'episodio del Pirellone , il 18 aprile del 2002, che fece 3 vittime. Un uomo rovinato finanziariamente, forse a causa di una truffa, precipitò con il suo aereo da turismo contro il palazzo della Regione a Milano. Il 29 ottobre del 2013 un volo TM470 da Maputo, in Mozambico, a Luanda, in Angola con a bordo 27 passeggeri e 6 membri dell'equipaggio precipitò mentre sorvolava il Botswana settentrionale. Le indagini svelarono in seguito che il pilota aveva fatto cadere ""volontariamente"" il velivolo. Risalendo nel tempo esistono numerosi episodi, anche minori. Nel 1976 un pilota russo fece schiantare un Antonov 2 sull'abitazione dell'ex moglie, che in quel momento non era in casa. Nell'impatto morirono 11 persone. A raccogliere i casi di disastri aerei collegati a suicidi di piloti o di passeggeri è il database dell'Aviation safety network ."
Spagna torna al voto il 26 giugno. Ma i sondaggi dicono che lo stallo può ripetersi,"MADRID - C'è già la firma del re. Felipe VI ha sciolto le Cortes, glielo imponeva la Costituzione (sono trascorsi due mesi esatti dal voto di investitura alla premiership del socialista Pedro Sánchez) e la Spagna si rituffa in un'altra, lunghissima campagna elettorale che si concluderà con il voto anticipato del 26 giugno. Una legislatura abortita , caso inedito in 40 anni di democrazia, e un futuro più che mai incerto. Anche perché, dalla raffica di sondaggi che inondano le pagine dei principali quotidiani, si profila il rischio di un nuovo Parlamento ingovernabile, con un travaso di voti poco significativo tra le quattro più importanti forze politiche. SPECIALE / Le elezioni fallite Una cosa, al momento, sembra certa: la stanchezza degli elettori che, chiamati a votare già in piena stagione estiva, potrebbero accentuare una preoccupante tendenza all'astensionismo. Il 20 dicembre scorso la partecipazione fu del 73 per cento, al prossimo giro (""secondo turno"", tendono a chiamarlo in modo improprio i leader dei partiti) potrebbe scende di quasi dieci punti, poco sopra il 60 per cento. E questa è forse una delle speranze delle forze tradizionali, quelle del vecchio bipartitismo. Si sa, la volatilità dell'elettorato che sceglie i partiti emergenti è maggiore. I popolari di Mariano Rajoy , che quattro mesi fa persero quasi 4 milioni di voti e un terzo dei seggi (dai 186 del 2011 a 123) sono convinti di aver già toccato fondo e di poter solo recuperare consensi. Il premier uscente, che in queste settimane ha adottato una strategia immobilista rifiutando di sottoporsi a un voto d'investitura del Parlamento per logorare gli avversari (socialisti in primo luogo), ora punta a riprendersi almeno un milione e mezzo di voti ""prestati"" ai centristi di Ciudadanos. La campagna del Pp sarà tutta orientata a presentare il leader della formazione ""arancione"", Albert Rivera , come un ""complice"" del Psoe, per quell'accordo in 200 punti con Pedro Sánchez che doveva costituire la base per la formazione di un governo poi risultato impossibile. L'attacco a Ciudadanos dovrà però essere modulato in modo da non sbarrare la strada, nel dopo-elezioni, a un eventuale patto di centro-destra con la stessa formazione. In più, i popolari devono fare i conti con seri problemi di credibilità che non hanno fatto altro che inasprirsi: uno scandalo dopo l'altro, dall'arresto del sindaco di Granada per un caso di corruzione urbanistica, alle dimissioni del ministro dell'Industria José Manuel Soria finito nei ""Panama Papers"", ai consiglieri comunali di Valencia indagati in blocco. In casa socialista, la situazione non è meno convulsa. Il segretario Pedro Sánchez ha fatto sforzi enormi per dare vita a una maggioranza di governo - ed è stato l'unico leader a presentarsi in Parlamento alla ricerca dell'investitura - ma la sua strategia si è rivelata poco efficace. Ha cercato un patto trasversale, tendendo prima la mano a Ciudadanos per poi provare, invano, a convincere Podemos a unirsi all'avventura. Era un tentativo di sfuggire all'abbraccio mortale di Podemos, che per mesi ha alzato il prezzo dell'accordo con richieste impossibili (a cominciare dalla proposta di convocazione di un referendum indipendentista in Catalogna) e alla fine non è stato al gioco. Così ora Sánchez, mentre ripete il suo veto assoluto a Rajoy e a una ""gran coalición"" con il Pp, si prepara a una campagna tutta orientata a indicare Podemos come il vero responsabile del mancato accordo di governo. In ballo c'è la supremazia a sinistra, prima ancora che la vittoria alle urne (pochi pensano che, partendo dai 90 seggi ottenuti a dicembre, il Psoe possa essere in grado di contendere il primato al Pp). Solo se manterrà il ruolo di seconda forza, potrà forse evitare la rivolta interna dei ""baroni"" regionali socialisti, già pronti a presentargli il conto. Ma Pablo Iglesias si sta già muovendo alla disperata per tentare l'operazione-sorpasso. I sondaggi, al momento, danno Podemos in leggero calo. Tutto dipenderà però dalla politica delle alleanze con altre forze di sinistra, che già a dicembre si rivelò fondamentale per raggiungere quota 69 seggi in Parlamento grazie agli accordi con formazioni locali in Catalogna, Valencia e Galizia. Ora la scommessa è un patto con Izquierda Unida, fino a poco tempo fa rifiutato da Iglesias ma a questo punto considerato indispensabile. La coalizione post-comunista può contare su un bacino di almeno un milione di voti (probabilmente in netta crescita secondo gli ultimi sondaggi) che però, per la bizzarra legge elettorale spagnola, a dicembre gli consentì di ottenere appena due seggi. Unendo le sue forze a quelle di Podemos, potrebbe moltiplicare la rappresentanza parlamentare e avvicinare Iglesias al sogno di scavalcare il Psoe in voti e numero di seggi. Quanto a Ciudadanos, in gioco c'è il futuro stesso di un partito nato per rappresentare il volto pulito e moderno di un centro-destra sconvolto dagli scandali e messo in discussione per la durezza della politica di austerità applicata da Rajoy nella precedente legislatura. Al momento i sondaggi lo danno in ascesa, ma il timore di Albert Rivera (che a dicembre ottenne 40 deputati) è quello di perdere per strada una parte dell'elettorato conservatore, che potrebbe fargli pagare l'accordo sottoscritto con i socialisti."
"Speranza: ""Il patto con Verdini rischia di far chiudere i dem""","ROMA - ""Se Denis Verdini entra nella maggioranza, è la fine del Partito democratico. Semplicemente il Pd non c'è più"". Roberto Speranza, leader della sinistra dem, giudica l'incontro tra i democratici e i verdiniani un ""errore gravissimo, un segnale opposto a quello di cui ci sarebbe bisogno. Io cerco di tenere nel partito la gente che fa fatica a starci ..."". Speranza, teme che di incontro in incontro Verdini sia ormai nell'anticamera della maggioranza? ""Credo che sia già in camera, altro che anticamera... Ma è un errore gravissimo, una cosa che militanti, iscritti, elettori del Pd non capiscono"". Cosa le fa venire l'orticaria, i sei rinvii a giudizio di Verdini? ""Sono un garantista ultra convinto, però un tale medagliere giudiziario fa riflettere. Per me il punto è politico, non è la vicenda giudiziaria: Verdini è stato colonnello del berlusconismo. Quella stagione a noi non ci appartiene e deve essere chiusa e allontanata"". In definitiva, si è trattato di un normale incontro parlamentare, dicono i capigruppo dem. Perché si scandalizza? ""Perché ogni volta che si accosta il nome del nostro partito a Verdini & company, il Pd perde un pezzo di credibilità. Una parte della nostra gente si volta dall'altro lato. Verdini può portarci transfughi e trasformisti in Parlamento: ma per ognuno di questi sono tantissimi i nostri elettori che se ne vanno. Ci fa perdere voti nel paese"". Secondo lei, perché Renzi ha voluto questo incontro? ""L'incontro è una iper legittimazione, di cui non c'era alcun bisogno, non serviva. Arriva a poche settimane dal voto nelle città e alla fine di una settimana di tensione tra magistratura e politica, dopo giornate di inchieste complicate: quanto di più inopportuno"". Però Verdini, all'epoca in Forza Italia, era in maggioranza con Monti e con Enrico Letta. ""Non sono vicende paragonabili: nel 2013 o si faceva un governo di larghe intese o non sarebbe nato nessun governo. Oggi invece un governo c'è, il dialogo con Verdini non è una necessità ma una scelta politica"". La preoccupa l'appoggio di Verdini alle amministrative? ""Mi preoccupa perché dà il segnale di una rotta, di una prospettiva politica"". Quale? ""Il rapporto con Verdini significa costruire un'altra cosa, che è il partito della nazione. Invece il Pd è il cardine del centrosinistra. Renzi è ambiguo, ma deve essere chiaro che un'alleanza in cui imbarchiamo tutto e il contrario di tutto per tanti di noi è inaccettabile"". Dopo questo incontro, sia il Pd che Verdini hanno negato la volontà di alleanza stabile. La sinistra dem tuttavia è in allarme? ""Lo dico a Renzi e alla segreteria: quando Verdini si accosta al Pd ne abbiamo un danno elettorale. E consiglio vivamente ai candidati del Pd alle amministrative di tenersi ben lontani dal sostegno dei verdiniani""."
"Raffreddore, sintomi e virus",Infografica a cura di PAULA SIMONETTI Fonte: Assosalute
Preso per il Google,"Oggi ricorrono i vent’anni di Google, imprescindibile strumento senza cui Luigi Di Maio gestirebbe un Compro Oro a Caivano, il sottoscritto venderebbe accendini in stazione a Bologna e Dino Giarrusso… beh, lui sarebbe comunque consulente di un qualunque ministero perché se lo merita proprio. Con l’occasione, il motore di ricerca californiano ha reso note le “query” più diffuse di un personaggio pubblico del nostro Paese, di cui non ha voluto rivelare il nome. Siccome neppure io sono riuscito a identificarlo, le pubblico. Chissà che i lettori di Marziani non possano aiutarmi. “Come fare il presidente del consiglio senza alcuna esperienza”. “Cosa dire al Consiglio dei Ministri se sei in preda a un attacco di panico”. “Filmati di sesso tra sottosegretari”. “Consigli politici gratis”. “Corso di autostima: se ti trattano come una pezza da piedi e altre occasioni anche meno gradevoli”. “Tinta per capelli: come non farsi accorgere”. “Se sei presidente del consiglio hai diritto a una linea migliore per vedere Dazn?”. “Diletta Leotta sposata”. “Gattini”. “Denunciare per oltraggio Fedez e Ferragni che non ti hanno invitato al matrimonio”. “Cose imbarazzanti sul passato di Rocco Casalino”. “Cose NON imbarazzanti sul passato di Rocco Casalino”. “Discorsi di Trump, traduzione”. “Discorsi di Di Maio, traduzione”. “Filmati di gattini”. “Nanni Moretti ‘mi si nota di più se non vado’ ”. “Presidente Mattarella cosa gli piace”. “Che cos’è ESATTAMENTE lo spread”. “Esiste Tinder per presidenti del consiglio?”. “Perdere l’accento pugliese in una settimana”. “Cosa fare se ti danno un telefono di servizio con le istruzioni in russo”. “Cambiare la password a Twitter”. “Filmati di gattini pucciosi”. “È legale costringere il presidente a viaggiare con Ryanair?” “Insulti a Roberto Fico”. “Come aumentare la tua popolarità senza dare il reddito di cittadinanza”. “Congiunto presidente Mattarella esatto grado di parentela”. “Reinserirsi nel mondo accademico”. “Come si scrive: Harward o Harvard”. “Harvard Harry Potter”. “Piantina di Harvard”. “Piantina di Harvard non quelle che si fumano”. “Legge di bilancio for dummies”. “Enlarge your penis cosa significa”. “Enlarge your penis come lo sanno”. “Fare causa per circonvenzione di incapace”. “Filmati di gattini pucciosi che fanno cose adorabili”. “Come spegnere il computer”."
"Don Milani: ""Totale la sua dedizione per gli 'scartati'. Bisogna parlare di lui con correttezza intellettuale""","A DON MILANI bisogna avvicinarsi con rispetto e correttezza intellettuale. Francesco e Michele Gesualdi, figli adottivi di don Lorenzo Milani che li prese con sé a Calenzano negli Anni' 50, decidono di rompere il silenzio per dire "" chi era don Milani alla luce delle illazioni uscite in questi giorni"", e cioè dopo le polemiche seguite alla pubblicazione da parte di Walter Siti del suo nuovo romanzo Bruciare tutto , il cui protagonista è un prete pedofilo ispirato proprio a don Milani, il sacerdote educatore famoso per aver curato Lettera a una professoressa (1967), scritta dagli studenti della scuola di Barbiana. LA POLEMICA SUL LIBRO DI WALTER SITI Il romanzo inaccettabile di Siti di MICHELA MARZANO ""Ho creduto che don Milani assomigliasse al mio prete pedofilo"" Michele e Francesco - il primo è anche presidente della Fondazione Don Milani - parlano di 'illazioni' mosse nell'anno ""in cui ricorre il cinquantesimo"" della morte del sacerdote. ""Sentiamo il bisogno – dicono - di esprimere quello che a nostro avviso è il modo giusto di avvicinarsi a don Lorenzo Milani rispettando il suo spirito"". E ancora: ""Crediamo che di fronte a una persona che come lui ha lasciato un segno nella storia, l'unico atteggiamento corretto è capire cosa ha ancora di importante da dirci, per assumerci le nostre responsabilità. Ossia per chiederci come applicare nel nostro tempo la sua proposta intramontabile"". ""Don Lorenzo ha speso la sua vita per ridare dignità ai contadini e agli operai, che a causa della propria inferiorità culturale, erano umiliati, oppressi e saccheggiati da imprenditori, proprietari terrieri e ogni sorta di profittatori"". ""La sua dedizione per quelli che Papa Bergoglio definisce 'scartati' è stata totale. Non desiderando nient'altro che il bene dei suoi allievi, anche il suo amore è stato totale. Fino a fargli dimenticare se stesso. Benché cresciuto in ambiente borghese immerso nella cultura, don Lorenzo non coltivava interessi personali, non faceva letture per il proprio piacere, non studiava per la propria erudizione. Viveva solo per noi: leggeva con noi, scriveva con noi, accoglieva i visitatori con noi. Con un solo obiettivo: elevarci culturalmente per vederci crescere liberi. Si interrogava continuamente chiedendosi come potesse rispondere al problema particolare che presentava ciascuno di noi. In particolare i più indietro. Voleva così intensamente il nostro bene, da essere stato costretto a riconoscerlo in punto di morte: 'Ho voluto più bene a voi che a Dio'. ""Avendo un rispetto sacrale del tempo, delle persone e del pensiero, detestava la superficialità, i giudizi avventati, il parlare e lo scrivere fine a stesso, perseguito al solo scopo di mettere in mostra la propria persona o di servire il proprio tornaconto. Ci insegnava a usare il sapere per la nostra dignità personale, per esercitare la sovranità insieme agli altri, per fare trionfare il bene comune"". ""Concepiva le idee e le esperienze come processi collettivi di ricerca della verità non riconducibili a nessuna persona specifica. Per questo detestava ogni forma di personalismo, sia sotto forma di culto della personalità che di denigrazione. Convinto che le idee e le esperienze sono sempre il risultato di cammini collettivi, di incontri fra persone, culture, storie, il suo desiderio era scomparire come persona. La verità non è proprietà privata di nessuno, né richiede meriti particolari per essere perseguita"". ""Di fronte ad uomo di questa levatura, che ha dato prova di essere autentico uomo di Dio illuminato dal Vangelo, l'unico atteggiamento possibile è quello del rispetto e della ricerca scrupolosa. Ogni etichetta a lui lontanissima, attribuita leggendo frasi sparse, avulse dal loro contesto, è un'offesa, prima ancora che a lui, alla correttezza intellettuale""."
"Referendum, infuria il derby degli appelli. Come votano i big della società civile","ROMA - La ""signorina snob"" o, se si preferisce la popolare ""sora Cecioni"", alias Franca Valeri, ha fatto un appello per il Sì , ultimo arrivato nella lunga serie del comitato ""BastaunSì"", nome che è già tutto: slogan e appello. ""Viviamo in un Paese che ha soprattutto bisogno di stabilità - spiega Valeri - e voi sapete che la squadra opposta è la squadra del 'mandare a casa'... io scarto comunque il gruppo dei mandanti a casa"". Dall'altro fronte rispondono con un elenco ricchissimo di petizioni per il No : ci sono dagli inquilini agli avvocati, dai medici agli ecologisti. Il referendum del 4 dicembre è anche questo: un duello a colpi di appelli. Tutti sono in campo. Ecco quindi che ai disegnatori per il No (tra i primi con un manifesto ""Vignettisti per il No, unitevi""), si sommano in queste ore l'Unione inquilini per il No, appello lanciato da Livorno; gli Avvocati per il No del foro di Pisa (24 i promotori); gli Intellettuali europei per il No, il Movimento non violento per la pace, gli Intellettuali e artisti per il No. I primissimi furono i 56 costituzionalisti per il No con un manifesto preparato dal costituzionalista Valerio Onida che spiegava la deformazione della Costituzione che la riforma rappresenta, avvertendo dei rischi istituzionali. Era aprile. Il campo del Sì aveva risposto con il triplo di giuristi e intellettuali a sostegno di un documento sulla bontà della riforma, rilanciato e allargato nei giorni scorsi con l'aggiunta di un aggettivo che è anche una esortazione: ""Un pacato appello per il Sì"". A sottoscriverlo in 300, tra gli altri lo storico Lucio Villari e lo psicanalista Massimo Ammaniti. Fa il paio con quello degli artisti da Paolo Sorrentino a Roberto Bolle, Emma Dante: ""Il nostro è un gesto logico e naturale"", spiegano. Registrato anche l'appello di 150 donne per il Sì con tanto di manifesto sulle ""fortissime ragioni"" a sostegno della riforma, a seguire le firme di Cristina Comencini e Paola Concia . Uguali e contrarie le ragioni dell'Anpi che le manda in video sul suo sito, spiegate dal presidente partigiano Carlo Smuraglia. Tra gli ultimi manifesti-appelli dei partigiani, lo slogan-provocazione è: ""Se vince il No, ci sarà l'invasione delle cavallette?"". A sostegno del No la manifestazione di oggi, giovedì, a Milano, organizzata da Cgil, Anpi, Arci, con la segretaria della Cgil, Susanna Camusso. Oltre alle sottoscrizioni di partito - Salvini con spot tv, i 5Stelle sui social , idem il Pd - corre su twitter l'hashtag#C'è chi dice No, con tanto di mobilitazione per il concerto del 27 a Roma: ""Loro hanno i milioni, noi siamo milioni"". Il Sì ha ideato slogan città per città, incluse le capitali europee."
"Indovina chi viene a pranzo, l'appello di ""Africa Chiama"" ai cittadini di Fano","FANO - Un invito per il pranzo della domenica, a casa propria, rivolto ad un ragazzo rifugiato o un richiedente asilo. Per ascoltare la sua storia, per conoscerlo di persona, oltre i numeri, e per tentare una nuova forma di accoglienza. Questa è la proposta lanciata dall’associazione L’Africa Chiama a tutti i cittadini di Fano e dintorni e costituirà l’evento di apertura della ventunesima edizione della Settimana Africana Regionale che si terrà a Fano dal 30 settembre al 6 ottobre. Ecco come funzionerà . Le persone che desidereranno aprire la porta della propria casa dovranno contattare l’associazione L’Africa Chiama entro lunedì 24 settembre. Ogni persona o famiglia avrà a casa propria per il pranzo di Domenica 30 settembre un ospite speciale, un rifugiato o un richiedente asilo ospite delle strutture di accoglienza del nostro territorio, e ci sarà così l’occasione per entrambe le parti di conoscersi e scambiarsi la propria storia. “L’idea nasce della nostra esperienza quotidiana”, spiega Italo Nannini, presidente della Onlus. “Ogni giorno infatti nella nostra sede svolgono volontariato diversi ragazzi richiedenti asilo. Conoscerli di persona, ascoltare le loro storie ed essergli vicino giorno dopo giorno ci ha arricchito tantissimo ed abbiamo potuto sperimentare insieme, seppure con alcune difficoltà, vere forme di integrazione. Solo se decidiamo di relazionarci a questi ragazzi come singole persone e non come gruppi o peggio ancora come invasori potremo gettare le basi per una rivoluzionaria forma di accoglienza e di inclusione.” Le adesioni. Alla proposta lanciata da L'Africa Chiama hanno aderito con entusiasmo anche numerose associazioni o comitati del nostro territorio: Caritas Diocesana di Fano, Fossombrone, Cagli e Pergola, Migrantes, Associazione Apito, Gruppo Emergency Fano, Centro Missionario Diocesano. Tutti gli organizzatori si auspicano un’ampia partecipazione: più persone aderiranno più sarà forte il messaggio contro ogni forma di chiusura e di razzismo. Per aderire all’iniziativa. Basta scrivere a italia@lafricachiama.org o chiamare lo 0721 865159."
"Malware e spionaggio, boom di attacchi in Europa. Clusit: ""Salto 'quantico' della cyber-insicurezza""","OLTRE il 50% delle organizzazioni nel mondo ha subìto almeno un cyberattacco grave nell'ultimo anno e il primo semestre 2017 gli attacchi gravi di dominio pubblico hanno registrato +8,35% rispetto al semestre precedente. A registrare questi dati e un aumento esponenziale, +235%, dei 'multiple targets' cioè gli attacchi verso ""bersagli multipli differenziati"" condotti da un'unica forza criminale secondo una logica ""industriale"", è il Rapporto Clusit presentato a Verona che sottolinea ""un salto 'quantico' della cyber-insicurezza"". I semestre 2017 #cyberinsicurezza fa un “salto quantico”_livelli inimmaginabili a #Securitysummit Verona https://t.co/xbnRYvFiBg — Clusit (@Clusit) 27 settembre 2017 ·LE TIPOLOGIE DI CYBERATTACCO I criminali colpiscono nel 75% dei casi con l'obiettivo di estorcere denaro, in aumento anche i crimini riferibili al Cyber Espionage (+126%). Gli attacchi sferrati con virus malevoli comuni ( malware ) sono stati il 36% del totale nel primo semestre 2017. Di questi, il 27% è stato compiuto utilizzando ransomware , quei virus che prendono in ostaggio i dispositivi; il 20% tramite malware per dispositivi mobili (7% iOS, 13% Android), fenomeno ""in rapida crescita e preoccupante"". Ne sono stati esempi WannaCry e NotPetya che hanno infettato migliaia di computer, bloccando anche importanti aziende. A livello geografico sono in aumento gli attacchi verso l'Europa, diminuiscono invece quelli verso Asia e America. LEGGI Ue, Juncker: ''L'Europa non è pronta contro i cyberattacchi'' Tra le cause, oltre alla sottostima dei rischi, c'è l'espansione della superficie digitale di attacco visto l'uso intensivo di dispositivi mobili, social, cloud, Internet delle Cose, Industry 4.0, e-health e smart-city. ·L'APPELLO ALLA SICUREZZA In particolare, tra gennaio e giugno di quest'anno sono stati 571 gli attacchi di dominio pubblico gravi in termini di danno economico, reputazione e diffusione di dati sensibili. ""Nel primo semestre 2017 la cyber-insicurezza ha raggiunto livelli in precedenza inimmaginabili a fronte di investimenti in sicurezza del tutto insufficienti. E' quindi necessario mettere a punto un nuovo modello di investimenti in cybersecurity"", spiega Andrea Zapparoli Manzoni , membro del Comitato Direttivo Clusit, l'Associazione Italiana per la Sicurezza Informatica, tra gli autori del Rapporto"". ·I RISCHI DEL VOTO ELETTRONICO In fatto di sicurezza informatica la politica internazionale non è al riparo. Lo conferma il capitolo dedicato all'e-voting, a pochi mesi dalle presidenziali Usa , su cui c'è l'ombra dell'ingerenza russa, e a pochi giorni dal voto tutto interno al M5s per il candidato premier con la piattaforma Rousseau di voto presa di mira dagli hacker. ""Benché la sicurezza insita negli schemi crittografici su cui sono imperniati i sistemi di voto elettronico sia matematicamente indubbia e grandi siano i benefici in termini di costi, velocità, trasparenza e accuratezza, l'introduzione di elementi di errore ai vari livelli del processo è un'ipotesi tutt'altro che scolastica"", spiegano gli esperti sicurezza. Le principali tecniche di attacco che possono essere sferrate durante il voto elettronico sono l'intercettazione, la modifica, la falsificazione e l'interruzione. Tutte situazioni in cui l'attaccante si intromette nel flusso di informazioni e non sempre viene individuato con facilità. ""Dal punto di vista della sicurezza - osservano gli esperti - possiamo concentrarci su due aspetti: l'auditabilità e la gestione dei brogli"". In conclusione, - sottolinea il Clusit - ""aiuterebbe avere a disposizione dati oggettivi su cui fare le valutazioni: sui costi, sulle frodi dei sistemi attuali e su quelle permesse dai sistemi di voto, nonché sui cambiamenti non solo tecnici che l'adozione del voto elettronico comporterebbe""."
"Fake news, Zuckerberg assicura: Facebook preparato contro i rischi nelle prossime elezioni","ROMA - Facebook è ben preparato a difendersi dagli sforzi di manipolazione allo scopo di influenzare le elezioni: lo ha annunciato l'amministratore delegato Mark Zuckerberg , aggiungendo alcune delle misure che il social network ha preso per proteggere dalla disinformazione e dalle campagne di manipolazione volte a interrompere le elezioni. ""Abbiamo identificato e rimosso account falsi prima delle elezioni in Francia, Germania, Alabama, Messico e Brasile"", ha detto Zuckerberg. ""Abbiamo trovato e cancellato diverse tracce di tentativi, provenienti dalla Russia e dall'Iran, per interferire negli Stati Uniti, nel Regno Unito, in Medio Oriente e altrove, così come i gruppi in Messico e Brasile"". Zuckerberg ha ribadito che Facebook non era preparato per le manipolazioni avvenute sui social media nelle elezioni americane del 2016 , ma ha aggiunto che ""oggi, siamo più preparati per questo tipo di attacchi"". Ma ha anche avvertito che il compito è difficile perché ""affrontiamo avversari sofisticati e ben finanziati, che non si arrenderanno e continueranno ad evolversi"". Il co-fondatore di Facebook ha detto che il social network è in costante lotta contro coloro che creano account falsi che potrebbero essere usati per diffondere informazioni false - avendone bloccato più di un miliardo. ""Con i progressi nell'apprendimento automatico, ora abbiamo costruito sistemi che bloccano milioni di account falsi ogni giorno"", ha affermato aggiungendo che ""in totale, abbiamo rimosso più di un miliardo di account falsi nei sei mesi tra ottobre e marzo"". ""Analogamente al nostro lavoro per gli articoli, abbiamo creato un modello di apprendimento automatico che utilizza vari segnali di coinvolgimento, compreso il feedback delle persone su Facebook, per identificare contenuti potenzialmente falsi"", ha affermato la responsabile dei prodotti Antonia Woodford . L'azienda ha anche introdotto l'analisi da parte dei fact-checker di foto e video. Quattro i paesi scelti per i test per analizzare l'attendibilità dei nuovi strumenti. Questo test include anche i contenuti che vengono manipolati (ad esempio un video che viene modificato per mostrare qualcosa che non è realmente accaduto) o quelli fuori contesto (ad esempio una foto di una tragedia passata associata ad uno altro scontro attuale)."
"Proteste ad Haiti, il presidente Moise rompe il silenzio: ""Non mi dimetto""","PORT-AU-PRINCE - Dopo una settimana di violente proteste in cui vengono chieste le sue dimissioni, il presidente haitiano, Jovenel Moise, ha rotto il silenzio e ha assicurato che non lascerà il Paese ""in mano a bande armate e a narcotrafficanti"". ""Abbiamo già visto una serie di governi di transizione che hanno portato disastri e disordini"", ha spiegato il capo di Stato in un discorso registrato e trasmesso dalla tv pubblica Tnh . In un tentativo di riaprire il dialogo, Moise ha annunciato una serie di iniziative del governo che saranno ""spiegate e applicate rapidamente dal premier per alleviare la povertà"". Nel frattempo gli Stati Uniti hanno ordinato il ritiro da Haiti del personale ""non essenziale"" e hanno avvertito i cittadini di non recarsi nel Paese a causa delle proteste in corso. ""Vi sono dimostrazioni diffuse, violente e imprevedibili a Port-au-Prince e in altre parti di Haiti. A causa di queste manifestazioni, il dipartimento di Stato ha ordinato il 14 febbraio 2019 la partenza di tutto il personale degli Stati Uniti non essenziale"", si legge in una nota del ministero degli Esteri di Washington. ""Il governo degli Stati Uniti ha una capacità limitata di offrire servizi di emergenza ai cittadini americani ad Haiti"", confermano dal dipartimento di Stato. Il presidente di Haiti Jovenel Moise in carica dal 2017  Le proteste sono iniziate una settimana fa dopo la pubblicazione di un rapporto giudiziario nel quale si sostiene che funzionari ed ex ministri abbiano sottratto indebitamente soldi destinati allo sviluppo e prestati dal Venezuela ad Haiti dopo il 2008. Migliaia di persone si sono radunate nella capitale Port-au-Prince e in altre città, bruciando pneumatici e lanciando pietre alla polizia. Il rapporto suggerisce anche che il presidente Moise sia stato coinvolto nelle irregolarità. Moise, che è al potere dal 2017, ha chiesto di aprire un dialogo con l'opposizione, ma fino a questo momento non è stato possibile. Haiti è il paese più povero dei Caraibi e il 60% della popolazione vive con meno di 2 dollari al giorno."
"L'Aquila, cade elicottero 118 a Campo Felice: morte le 6 persone a bordo","ANCORA una tragedia in Abruzzo. Dopo il maltempo , il terremoto e la valanga che ha distrutto l'hotel Rigopiano a Farindola, oggi un elicottero del 118 è precipitato nell'Aquilano, tra il capoluogo e Campo Felice, dopo aver recuperato un ferito su un campo da sci a Campo Felice, in una zona fortemente innevata e montuosa a circa 1.600 metri di quota. Morte le sei persone a a bordo: il pilota, due membri del Soccorso alpino, un medico, un operatore e il ferito. Ancora da accertare le cause. Sembrerebbe che l'elicottero sia precipitato forse dopo l'impatto con un cavo sospeso oppure per un guasto meccanico. Nella zona c'era fitta nebbia e anche questo potrebbe aver contribuito. LA MAPPA I nomi delle vittime. Walter Bucci, 57 anni, medico rianimatore del 118 Asl dell'Aquila, veterano del Soccorso alpino, nei giorni scorsi aveva prestato soccorso a Rigopiano. Insieme a lui c'era anche Davide De Carolis di 39 anni, tecnico dell'elisoccorso del Soccorso alpino e consigliere comunale di Santo Stefano di Sessanio, in provincia dell'Aquila. Nello schianto hanno perso la vita anche Giuseppe Serpetti, infermiere, Mario Matrella di 42 anni, tecnico verricellista della società di aviazione Inaer, Gianmarco Zavoli, pilota. L'elicottero stava trasportando Ettore Palanca , 50 anni, di Roma, maitre dell'Hotel Cavalieri Hilton. Mentre sciava l'uomo si era fratturato tibia e perone. Bucci, De Carolis e Serpetti sono aquilani, Matrella è pugliese e Zavoli è emiliano. L'Aquila, elicottero del 118 caduto a Campo Felice: le vittime dell'incidente L'incidente . L'elicottero AW139 con marche EC-KJT era impegnato in un normale volo di soccorso e non faceva parte dei mezzi in questi giorni impegnati nei soccorsi all'hotel Rigopiano. Il velivolo è caduto in prossimità del laghetto di Campo Felice, vicino al rifugio Amantino. I rottami sono in un canalone nei pressi di Casamaina, in territorio di Lucoli. La scena che si sono trovati davanti i soccorritori è impressionante: disintegrate la coda del velivolo e la fusoliera. I resti sono in una zona piuttostoin alto rispetto alla piana. Intorno, una spessa coltre di neve. Elicottero 118 caduto, il medico: ""Rianimatore morto era con me a Rigopiano"". L'area è irragiungibile con i mezzi; i soccorritori, ostacolati da nebbia e neve, sono andati avanti a piedi. Giunti a 500 metri hanno riferito che il mezzo era distrutto e per trovarlo avevano dovuto utilizzare gli infrarossi. Per recuperare le salme sono stati usati due gatti delle nevi. I corpi sono stati condotti presso l'obitorio dell'Aquila. L'Aquila, cade elicottero del 118: le prime immagini ""È una pendenza impegnativa e la neve non è agevole, in alcuni punti non era facile muoversi con gli sci da scialpinismo. Dal momento in cui abbiamo saputo della perdita di contatto radio, siamo partiti in 9 militari ma non c'era alcuna indicazione sul luogo dello schianto"", ha spiegato il maresciallo Paolo Moro Passalacqua, comandante Soccorso alpino dell'Aquila. A intervenire anche un gruppo impegnato nelle ricerche al Rigopiano, squadre del Sar delle forze armate, e maestri di sci di Campo Felice e Ovindoli. I resti del velivolo saranno vigilati dalle forze dell'ordine. Le condizioni meteo hanno reso difficoltoso un esame approfondito dei resti dell'elicottero per far luce sulle possibili cause. Indagano i carabinieri del comando provinciale dell'Aquila. Il magistrato titolare dell'inchiesta, Simonetta Ciccarelli, ha dato ordine di acquisire quante più possibile immagini del relitto e del luogo. Una squadra di tre vigili del Fuoco cercherà di far avvicinare al velivolo un drone con telecamera, anche se un opstacolo è rappresentato dalla nebbia e delle forti raffiche di vento. Anche l'Agenzia nazionale per la sicurezza del volo (Ansv) ha fatto sapere di aver aperto un'inchiesta di sicurezza sull'incidente e ha disposto l'invio di un team investigativo. Le testimonianze. ""L'elicottero è stato fatto intervenire perché lo sciatore aveva delle fratture importanti agli arti. Il pilota ha ritenuto che ci fossero le condizioni di sicurezza ed è atterrato"", ha detto all'Ansa Andrea Lallini, gestore dell'impianti sciistici di Campo Felice. ""Volava basso e piano, c'era molta nebbia e poca visibilità, seguiva la strada mentre andava verso la stazione di Campo Felice dal valico della Crocetta. Quando è tornato indietro ho prestato attenzione poi ho sentito un botto, un forte rumore, penso l'impatto con la montagna. Il motore ha continuato a girare per un minuto poi non ho sentito più nulla. Ho chiamato subito il 118"", racconta Loris Fucetola, istruttore di fondo che ha dato l'allarme. ""Poco prima delle 11 ero con un amico, abbiamo visto un elicottero volare a bassa quota e ci siamo chiesti il perché. Poi abbiamo pensato a un'operazione di soccorso sul nostro territorio che è vasto, con tante frazioni. Poco dopo è scomparso nella nebbia"", ha detto all'Adnkronos il sindaco di Lucoli, Gianluca Marrocchi. ""Ma - dice - non abbiamo sentito nessun boato"". ""Ci vorrà tempo a capire la dinamica dell'incidente ma possiamo ipotizzare che lo schianto sia avvenuto a causa della nebbia perché questo è un itinerario conosciuto. Nei giorni scorsi, durante le operazioni per l'emergenza maltempo, anche i mezzi dell'Aeronautica guidati da piloti esperti hanno avuto difficoltà. Siamo sotto shock, conoscevamo tutti gli operatori a bordo"", ha detto Mauro Cordeschi, direttore degli impianti di Campo Imperatore, consulente del Comune dell'Aquila nell'ambito della Commissione Valanghe. Le reazioni . Il presidente della Repubblica Sergio Mattarella, ha espresso profondo dolore per le vittime e per ""una terra ancora una volta colpita dalla sofferenza e che vede il sacrificio di suoi uomini impegnati generosamente in missione di soccorso"". Anche il presidente del Consiglio, Paolo Gentiloni, ha espresso ""cordoglio e dolore"" per le vittime e per ""una nuova tragedia che colpisce una regione già fortemente provata dai lutti e le emergenze di questi giorni"". Dolore per i soccorritori del #118 che dedicano la loro vita al servizio degli altri. Vicina alle famiglie. — Beatrice Lorenzin (@BeaLorenzin) January 24, 2017"
"Nizza, tre nuovi arresti. Killer inviò sms a complice prima della strage: ""Manda più armi""","SI CONTINUA a indagare sulla strage del tir sulla Promenade des Anglais , a Nizza, dove hanno perso la vita 84 persone. Ed escono nuovi particolari sul killer, come i circa 100mila euro che, secondo alcune indiscrezioni, avrebbe inviato ai familiari in Tunisia. O come il selfie che inviò il fratello, la sera del '14 luglio', proprio da Nizza, ""sorridente e in apparenza felice"". La pista terrorismo si rinforza, gli investigatori danno la caccia ai complici: sono state arrestati altri due sospetti, un uomo e una donna. In serata, un altro fermo ancora. Intanto, l'ex moglie dell'assassino Mohamed Lahouaiej Bouhlel è stata rilasciata. In totale, dunque, gli individui fermati sono sette, tra cui una coppia di albanesi. Che ora sono stati portati via dal sud della Francia per essere trasferiti nel quartier generale dell'antiterrorismo di Levallois-Perret, alle porte di Parigi. Il sedicente Stato islamico ha rivendicato l'azione di Bouhlel, definito ""soldato"" dell'Is. Un soldato autonomo che ha agito per suo conto: in casi del genere si parla di 'lupo solitario'. Eppure secondo le autorità francesi, Bouhlel non aveva legami noti con i terroristi . E così sostengono anche i conoscenti del 31enne. ""Era un po' matto"" racconta Samiq, 19 anni, che non ha voluto dire il suo cognome. Anche lui lo conosceva, viveva vicino all'appartamento sulla Boulevard Henri Sappia che Bouhlel occupava quando era ancora insieme alla sua famiglia, alla moglie e ai tre figli: ""Non l'ho mai sentito parlare di estremismo, non posso credere che fosse un membro dell'Is"". Strage Nizza, il permesso di soggiorno del presunto attentatore LEGGI L'ultima telefonata poi la strage. La rete di Mohamed ""soldato"" dell'Is di C. BONINI Eppure nuovi particolari continuano a emergere dall'analisi dei dati nel telefonino del killer e dagli interrogatori. Come l'sms inviato prima del massacro a un destinatario, uno dei sospetti sotto custodia della polizia, al quale chiedeva di portare ""più armi"". L'invio risale al 14 luglio, alle 22:27, poco prima di entrare sul lungomare. Secondo il quotidiano Nice Matin , gli investigatori stanno esaminando un altro messaggio con cui il tunisino rassicurava un suo interlocutore di avere già del ""materiale"". Una fonte vicina alle indagini citata dal quotidiano ha precisato che dall'esame del telefono cellulare e di un computer trovato nell'appartamento di Bouhlel non è stato trovato, però, alcun ""materiale di propaganda"". L'esame degli sms ha condotto giovedì notte gli investigatori in un indirizzo nel centro di Nizza, dove è stato perquisito un appartamento in cui non sono state trovate armi, né esplosivi, ma questo rafforzerebbe l'ipotesi che Bouhlel avesse dei complici. ""Bouhlel radicalizzato molto rapidamente "". Un testimone ha riferito che nelle ultime settimane l'attentatore aveva espresso posizioni estremiste e si era fatto crescere la barba. La conferma arriva anche dal ministro dell'Interno francese, Bernard Cazeneuve: ""Sembrerebbe essersi radicalizzato molto rapidamente"", l'ultima volta che era stato visto in moschea, risale ad aprile. Il fratello Jabeur, che vive in Tunisia, racconta: ""Il 14 luglio mi aveva detto che era a Nizza con i suoi amici europei per celebrare la festività nazionale"". Nelle ultime settimane, aggiungono i familiari, il 31enne li chiamava spesso, dicendo che prometteva di tornare presto, e chiedeva informazioni sui parenti. Sovente, inoltre, spediva piccole somme di denaro e telefoni cellulari. Una settimana prima di compiere la strage ritirò tutto il denaro dal suo conto bancario, si liberò anche della sua auto. L'ultima spesa di cui è rimasta traccia telematica, il 6 luglio: un acquisto online dell'importo di 24 euro registrato con la voce ""Islam"", ma non collegato ad alcuna pagina web. Il giorno successivo aveva pagato le spese scolastiche dei tre figli. Non c'è traccia, invece, tra i movimenti bancari, dell'invio di circa 100.000 euro alla sua famiglia in Tunisia. Il procuratore ha aperto un'indagine per omicidio e tentato omicidio, tentato omicidio di persone dotate di autorità pubblica (ovvero la polizia) e terrorismo. Per il premier francese, Manuel Valls , la rivendicazione dell'attentato da parte dell'Is, e la rapida radicalizzazione dell'uomo, ""confermano la natura islamista dell'attacco"". Due giorni prima di uccidere, Bouhlel aveva anche perlustrato il luogo dell'attentato, la Promenade des Anglais . Risulta che l'uomo, al volante del camion noleggiato lunedì scorso in una città vicina, sia passato lì vicino, martedì e mercoledì, come si vede dalle telecamere di videosorveglianza della città. Bouhlel aveva prenotato il camion frigorifero il 4 luglio a Saint Laurent Du Var. Come ha precisato il procuratore Molins, aveva poi recuperato l'autoarticolato l'11 luglio e avrebbe dovuto restituirlo il giorno prima della strage. Il fratello di Bouhlel in Tunisia, Jaber, in un'intervista al MailOnline, dice anche di aver ricevuto soldi (""una fortuna in contanti""), circa 100 mila euro. Aggiunge anche che ""è stata una sorpresa"", i due fratelli non si vedevano da anni. Bastille Day terrorist was radicalised within months and sent £84k to his Tunisian family just days before attack https://t.co/Ohw7171NCY — Peter R. Neumann (@PeterRNeumann) 17 luglio 2016 Mohamed Mondher Lahouaiej Bouhlel , padre dell'omicida, conferma poi che ""sono passati quattro anni dall'ultima volta che è stato a casa, in Tunisia. In occasioni speciali parlava con i suoi fratelli e sorelle al telefono. Quello che so per certo è che non ha mai pregato, non è mai andato assiduamente in moschea, non aveva nulla a che fare con la religione. Era solo e depresso da tempo, aveva anche fatto delle cure, ma non ne usciva"". La famiglia tunisina vive in un quartiere povero a Msaken, circa 150 chilometri a sud dalla capitale Tunisi. Msaken è anche a soli 20 chilometri da Sousse, dove il tunisino Seifeddine Rezgui, a giugno dello scorso anno, massacrò 38 turisti . La testimonianza del poliziotto. ""Ho sparato per neutralizzarlo, ho sparato fino a che non si muoveva più"", racconta uno dei tre poliziotti che ha risposto al fuoco del terrorista nella sua testimonianza agli inquirenti rivelata da radio Rmc. Verso le 22:45 - si legge nei verbali - i tre agenti ricevono una chiamata dalla centrale. Vengono informati che un tir è entrato nella Promenade des Anglais e avanza sul marciapiede. Loro lo vedono da lontano, investe le persone come fossero birilli. Strage Nizza, il testimone: ""Ho visto l'attentatore negli occhi"". Il mezzo pesante 19 tonnellate ha già effettuato due chilometri di strada falciando tutto quello che trova sul suo cammino. Arrivati all'altezza del mezzo, i tre poliziotti si accorgono di un civile, sul marciapiede, che cerca di intervenire, in un atto eroico, per fermare Mohamed Bouhlel. Esplode un primo colpo, il veicolo si ferma. L'autista-killer ha aperto il fuoco contro i poliziotti. Questi replicano. Tra loro, c'è un agente in servizio da nove anni, si nasconde dietro a una palma. ""Ho sparato per neutralizzarlo, ho sparato fino a che non si muoveva più"", racconta. I tre agenti hanno sparato 27 volte. Come già emerso nei giorni scorsi Bouhlel è stato ritrovato morto nella cabina, dal lato del passeggero. Intanto si sta riducendo la lista degli italiani ancora non rintracciati, lo conferma l'Unità di crisi della Farnesina che è stata attivata nella città francese. Sono una decina gli italiani che risultano ancora irreperibili o feriti. Lo rende noto la Farnesina, la cui attività continua senza sosta. Di sicuro non si hanno più notizie di almeno cinque italiani: i coniugi Angelo D'Agostino e Gianna Muset e due amici che erano con loro, Mario Casati e Maria Grazia Ascoli . Ancora dispersa Carla Gaveglio. Nell'elenco delle persone da rintracciare c'era anche una famiglia italo canadese: Salvatore Sal Sermoneta, la moglie Wioletta Podpora e la loro figlioletta Siead. A segnalare la scomparsa, confermata anche dalle autorità italiane, è stato un nipote. Ma intorno alle 13 la famiglia ha chiamato i parenti da Londra. Il riconoscimento. Le operazioni di riconoscimento delle vittime dell'attentato della Promenade des Anglais ""sono delicate e complesse"", le autorità francesi stanno adottando ""una procedura molto lunga, ma molto precisa. I corpi erano in uno stato irriconoscibile e i francesi prima di dare informazioni vogliono essere sicuri. Noi stiamo ricevendo lo stesso trattamento che ricevono tutti i miei colleghi stranieri"", spiega il console generale d'Italia a Nizza, Serena Lippi, facendo il punto della situazione. Bilancio . Delle 84 vittime, una sola resta da identificare. ""Ci sono ancora 85 persone ricoverate in ospedale, di cui 29 in rianimazione, tra le quali un bambino, la cui diagnosi resta riservata, 18 sono in pericolo di vita"", dice il ministro francese della Sanità, Marisol Touraine, tornata negli ospedali dove ci sono le salme della strage. I bambini , che guardavano i fuochi d'artificio, sono loro ad aver pagato il prezzo più alto della follia omicida di Bouhlel. Papa Francesco non si dà pace, è molto toccato, riferisce il presidente dell'associazione Francia-Italia, Paolo Celi, che ha parlato con il Santo Padre. ""La prima cosa che mi ha detto - racconta Celi - è 'che cosa posso fare per voi?'"". ""Ci ha promesso - ha aggiunto Celi - che al più presto incontrerà le famiglie delle vittime. Una telefonata che ci dà un grande conforto ed è ciò che ci voleva per ricominciare"". Strage Nizza, fiori e lacrime per ricordare le vittime. Il memoriale sulla Promenade Il Pontefice , ha detto ancora Celi, è particolarmente sconvolto per quanto è accaduto, soprattutto perché non riesce a capire come sia possibile attentare contro bambini e famiglie in festa. ""Cari fratelli e sorelle, nei nostri cuori è vivo il dolore per la strage che, la sera di giovedì scorso, a Nizza, ha falciato tante vite innocenti, persino tanti bambini"", sono le parole di Francesco dopo l'Angelus. ""Sono vicino ad ogni famiglia e all'intera nazione francese in lutto"", dice il Papa, ""Dio, Padre buono, accolga tutte le vittime nella sua pace, sostenga i feriti e conforti i familiari. Egli disperda ogni progetto di terrore e di morte, perché nessun uomo osi più versare il sangue del fratello""."
C'è un motivo se le donne alzano di nascosto il riscaldamento,"L'AMORE ai tempi del termostato. Se in casa vi capita spesso di litigare con il vostro partner per la temperatura c'è un perché: quattro donne su dieci alzano in segreto il riscaldamento dell'appartamento. E una coppia su tre, litiga per questioni di calore. Questi sono i risultati di un'indagine che, seppur non avendo un reale valore scientifico, fornisce un'idea di come uomini e donne percepiscano in maniera differente le temperature all'interno delle abitazioni. Una ditta di caldaie, la Corgi Homeplan, ha sponsorizzato questa ricerca proprio per capire quale fosse il rapporto fra le coppie e il riscaldamento della casa. Lo studio evidenzia che un terzo delle coppie convive con problemi di temperatura a seconda delle differenti esigenze dei partner perché spesso le donne appaiono più sensibili al freddo. Una sensibilità confermata anche da uno studio olandese del 2015 che sottolineava come le donne necessitino di una temperatura più calda di 2,5°C rispetto agli uomini, intorno ai 24-25°C, questo nonostante entrambi abbiano una temperatura corporea sui 37°C (e quelle delle donne è in media leggermente superiore). Secondo lo studio molto è legato alla questione cutanea: la temperatura della cute per le donne tende ad essere più bassa e, ad esempio, quella delle mani può risultare di 3 gradi inferiore a quella degli uomini. A influire è l'estrogeno femminile che contribuisce addensando il sangue e riducendo il flusso ai capillari all'estremità del corpo. La ricerca ha dimostrato inoltre che le donne tendono a sentirsi più fredde intorno all'ovulazione, quando i livelli di estrogeni sono elevati, e che a incidere in generale è anche il metabolismo del corpo, con le femmine che hanno un tasso metabolico inferiore rispetto ai maschi. LEGGI Aria condizionata in ufficio: le regole d'oro per non litigare Anche per questi motivi, spiega la ricerca, una casa media in cui il riscaldamento è impostato sui 20°C risulta di 4,5°C più fresca rispetto alla temperatura ottimale suggerita dalle donne stesse, sedute ad esempio al tavolo della cucina mentre lavorano al computer indossando una t-shirt. La ricerca del 2015 indicava inoltre che per le donne lo stesso freddo era percepito in ufficio, dato che solitamente la temperatura al lavoro è impostata in media in base alle indicazioni di un maschio di 40 anni. Insomma, se il termostato diventa oggetto di incomprensioni in famiglia molto potrebbe essere dovuto dalle diverse percezioni che abbiamo: ""Sarebbe bene una negoziazione interna fra partner per stabilire quale sia la temperatura ideale, sempre tenendo conto delle esigenze fisiche differenti di entrambi"" ha spiegato la Corgi presentando i dati raccolti."
"Pd, scontro Renzi-Orlando sulle liste: slittano la direzione e la presentazione di Boschi a Bolzano","ROMA - Tra Matteo Renzi e la minoranza dem è in atto un braccio di ferro tesissimo per la definizione delle liste del Partito Democratico: le riunioni con Andrea Orlando e Michele Emiliano non hanno portato a un accordo. La trattativa è tuttora in corso, tanto che Renzi ha rinviato a notte fonda la direzione. E dopo mezzanotte ha annunciato: ""Stiamo lavorando coi segretari regionali. Le liste non troveranno la totale condivisione, ma è giusto che un'assemblea democratica possa dare la propria valutazione"". Le minoranze si sono affrettate a sottolineare, in una nota congiunta di Andrea Orlando, Gianni Cuperlo e Michele Emiliano: ""Nessun rallentamento è in questo senso imputabile alle minoranze"". E hanno spiegato che ""dopo ore di attesa e una successione di rinvii sull'inizio della direzione che deve licenziare le liste per le elezioni del 4 marzo non abbiamo ricevuto alcun elenco e, da diverse ore, informazioni di merito sulla proposta che verrà sottoposta al vaglio della direzione. Con tutta la buona volontà che crediamo sia necessaria in un passaggio così importante e delicato è necessario consentire a tutto il partito e alle sue diverse componenti una valutazione serena di una proposta che la lunga gestazione si conferma nella sua complessità"". La proposta della segreteria - una quindicina di seggi sicuri per l'area Orlando e sei o sette per quella di Emiliano - è giudicata ""insufficiente"" dalla minoranza. I tentativi di mediazione messi in campo questa mattina non sono ancora andati a buon fine ed è ancora in corso ""un confronto molto duro"" tra le parti. In particolare, viene spiegato da chi ha preso parte alla riunione dell'area Orlando che si è tenuta alla Camera, è ritenuta ""inaccettabile"" l'ingerenza sui nomi che ci sarebbe stata dallo stato maggiore renziano, con veti che sono stati smentiti dal coordinatore dem Lorenzo Guerini. Gli orlandiani si sarebbero detti anche pronti allo strappo. Il caso Genova Il momento in casa dem si tinge persino di giallo quando intorno alle 17,30 l'agenzia Ansa batte la notizia della conclusione di un faccia a faccia al Nazareno tra Renzi e Orlando, ""durato circa tre ore"". Subito dopo, il portavoce di Renzi smentisce che l'incontro ci sia mai stato. ""La notizia è completamente priva di fondamento"" scrive Marco Agnoletti in una nota. La tensione fa saltare persino la presentazione della candidatura di Maria Elena Boschi a Bolzano, dove la sottosegretaria era attesa nel pomeriggio: l'appuntamento con i suoi potenziali elettori è stato spostato a lunedì pomeriggio perché l'estenuante trattativa con gli orlandiani e con la minoranza in generale ha costretto i vertici del Pd a posticipare più volte la seduta della direzione nazionale, cui la sottosegretaria sarà presente. Riprogrammata per le ore 16, la direzione slitta dapprima alle ore 20, poi scivola alle 22,30. Mentre il senatore Andrea Marcucci a SkyTg24 prova a gettare acqua sul fuoco: ""Dobbiamo individuare i candidati migliori per ogni collegio, tenendo conto di tutte le esigenze di una coalizione che sarà ovunque competitiva. Nessun psicodramma in corso, qualche ora di tempo in più per arrivare all'obiettivo"". Una bordata alla candidatura di Boschi nel collegio Bolzano-Bassa Atesina arriva intanto dall'ex segretario della Svp, Siegfried Brugger : ""Assolutamente incomprensibile - dice all'Ansa - un errore capitale. Boschi è molto contestata nel proprio partito e sotto forte pressione per il caso Banca Etruria. Comprendo che il segretario del Pd Renzi non voglia candidare la sua fidata in Toscana ma in un collegio 'sicuro', come quello dell'Alto Adige. Che invece la Svp si presti a questo gioco è imperdonabile. I parlamentari Svp hanno dimostrato con il loro voto a sufficienza la loro fedeltà nei confronti dei governi del Pd, che ora però la Svp debba risolvere addirittura i delicati problemi interni di Renzi è troppo"". Mentre il sostegno al Senato per Gianclaudio Bressa è ""abbastanza comprensibile perché ha fatto davvero tanto per l'Alto Adige, mentre la sottosegretaria Boschi ancora nell'ottobre del 2014 aveva chiesto l'abolizione delle autonomie speciali"". In questo clima, si distingue l'eleganza decubertiana di Roberto Giachetti , che indirizzando un post su Facebbok a Matteo Renzi rinuncia al ""paracadute"" del plurinominale. ""Caro Matteo - scrive il vicepresidente della Camera -, in tutti i prospetti che girano sulle candidature c'è una casella sul proporzionale con un nome certo: Giachetti. Sarei ipocrita se ti dicessi che la cosa non mi faccia piacere: penso che, in qualche modo, sia il riconoscimento di un impegno nel partito, e più in generale in politica, che mai mi era stato riconosciuto in passato. Di questo non posso che ringraziare"". Ma ""quella casella mi sta troppo stretta - prosegue Giachetti -. Non corrisponde alla mia storia, alla mia cultura, al mio sentire (...) Quel paracadute sarebbe per me un vestito sgualcito e stretto, un trapianto di pelle, un cibo avariato. Non lo voglio. Penso che sia mio dovere fare l'unica cosa che potrebbe rappresentare un valore aggiunto per il centro sinistra, e non la penalizzazione di un vero rinnovamento. Non voglio essere un tappo. Non sarò un tappo. Rinuncio al plurinominale. Rinuncio al paracadute. Ti chiedo di lasciarmi libero di giocarmela senza paracadute, senza reti di protezione, senza garanzie. Io e la mia città, io e il territorio dove vivo da 50 anni, io e il mio amore per la mia città e per la politica. Lo so: a guardare i risultati delle precedenti elezioni non ho molte chances. Il collegio 10 è di quelli persi. Ma io ci credo. Io amo la politica. E' la mia vita""."
"iPhone 6, possibili specifiche in Rete: display da 5,5"" e riconoscimento del volto","ARRIVANO da Kdb Daewoo Securities, e sono poco più di una supposizione di una società di analisi. E però iniziano a girare sul web, le presunte specifiche del prossimo iPhone. Due versioni distinte, una con schermo sensibilmente più grande e una simile all'attuale iPhone 5s. Ma entrambe con un nuovo chip centrale e alcune caratteristiche innovative. Ecco quello che scrive Kdb riguardo il modello più grande: Specifiche iPhone 6 da 5.5 pollici Cpu: Apple A8 (64-bit) Schermo: 5.5-inch Retina display Risoluzione: 2272x1280 IGZO display Densità: 510 pixels per inch Memoria: 2GB of RAM Memoria di massa: 16GB/32GB/64GB/128GB storage options Fotocamera posteriore: 8MP Fotocamera anteriore: 3.2MP FaceTime Camera Batteria: 1,800mAh Caratteristiche: Riconoscimento facciale, Touch iD, carica wireless Tra le possibilità, si ipotizza il lancio di iBeacon Mobile Payments, il sistema di pagamento di Apple con cui Cupertino sfiderà Paypal. E poi l'introduzione di Healthbook, una funzionalità del prossimo sistema operativo (iOS 7.2 o iOS 8, ancora non è chiaro). Per il modello più piccolo (iPhone classic?) i numeri sono simili: il display sarebbe da 4.7 o 4.8 pollici, risoluzione 1920x1080 IGZO, 440 Ppi. Ma per il momento ovviamente da Apple nessuna notizia. I due nuovi smartphone dovrebbero essere svelati al più presto entro giugno, in corrispondenza della Wwdc 2014, e al più tardi verso la fine dell'estate. Intanto Apple aumenta la potenza delle sue infrastrutture internet. La necessità per Cupertino è di aumentare la resa del servizio dati online iCloud per l'aumento della richiesta di musica, video e giochi su iTunes e App store. Ma il potenziamento potrebbe riguardare anche i nuovi servizi di rete Healthbook e iBeacon, e i contenuti per la futura Apple Tv."
Ecco la mozione di Renzi per la segreteria Pd,"Se hai difficoltà a visualizzare il contenuto nel box qui sotto, clicca su questo link per scaricare la versione pdf del documento completo"
"Financial Fair Play, punite Inter e Roma","Ora tocca alle italiane: per non aver rispettato i parametri del Financial fair play, domani l'Uefa punirà l'Inter e la Roma. Un segnale che Platini vuole dare a tutto il calcio eurpopeo: vero che molti bilanci sono migliorati, ma ci sono ancora molte big in difficoltà (e ci sono ancora troppi escamotages contabili). Fra queste, appunto, Inter e Roma. Il club nerazzurro è quello messo peggio: subirà una multa di circa 6-8 milioni, in pratica quel poco che ha vinto quest'anno parecipando all'Europa League. Inoltre, quando si qualificherà per una Coppa europea, sarà costretta ad una rosa bloccata a 21 giocatori (anziché 25) e a limitazioni di mercato (in pratica potrà potrà spendere solo in basi ai guadagni). Minore dovrebbe essere la sanzione per la Roma: probabile solo un'ammenda, il blocco dei ricavi di quest'anno fra Champions ed Europa League. Ma il problema è che quando entri nel mirino Uefa fatichi ad uscirne: i nostri club dovranno sistemare in fretta i bilanci, cosa per niente semplice. Lo stesso Milan, quando si qualificherà per una Coppa, avrà problemi. Migliori le situazioni di Juventus e Lazio. Ma ora che è scattata la mannaia del Ffp, bisognerà stare molto attenti. Sempre domani, a Nyon, incontro tra Michel Platini e Carlo Tavecchio. Il n.1 della Figc ha scontato ormai l'inibizione per la famosa gaffe del luglio scorso e spiegherà al presidente dell'Uefa, di cui è amico, quali sono i piani di sviluppo per il calcio italiano. Tra l'altro entro questo fine settimana Tavecchio convocherà Leghe e componenti perché vuole sapere che fine ha fatto il progetto della riforma dei campionati. Il n.1 della Figc è pronto a rivolgersi al Coni, mentre attende ancora una convocazione di Alfano al Viminale. A fine mese inoltre Tavecchio sarà alle elezioni Fifa: voterà per Blatter? E' praticamente certo, anche perché Blatter vincerà facilmente e Tavecchio non vuole rischiare di farselo nemico. Una buona notizia: Mondiali di sci alpino nel 2021a Cortina Una buona notizia per lo sport italiano: Cortina ha avuto i Mondiali di sci alpino del 2021. Dopo quattro bocciature (2013-'15-'17 e '19) era l'unica candidata, le altre hanno preferito rinunciare. L'Italia non ospitava i Mondiali della neve dal 2005 (Bormio). Ora tocca a Roma 2024..."
Gli oceani mai così minacciati dall'attività dell'uomo,"ROMA - Ci danno da respirare, da bere e da mangiare, in sintesi ci permettono di sopravvivere, e anziché proteggerli, li danneggiamo: gli oceani ""sono minacciati come mai prima d'ora"", è l'allarme lanciato ieri - nella Giornata mondiale dell'Ambiente - dal segretario generale dell'Onu, Antonio Guterres all'apertura della prima conferenza sugli oceani, di cui si celebra la giornata mondiale l'8 giugno. Lo slogan di quest'anno, non a caso, è ""Our Ocean, Our Future"" (il nostro oceano, il nostro futuro). Imputato numero uno è la plastica: ce n'è talmente tanta che, secondo un recente studio citato da Guterres, potrebbe addirittura superare (per peso) la quantità di pesce entro il 2050, se non si inverte la rotta. Le minacce agli oceani e alla natura che li abita sono ben note, ormai conclamate da studi scientifici, e il numero 1 delle Nazioni Unite lo ha ribadito a presidenti, ministri, diplomatici e ambientalisti provenienti da 200 Paesi: dall'inquinamento ai rifiuti, dal sovrasfruttamento della pesca, che soffre anche di illegalità, all'acidificazione provocata dal riscaldamento globale. Quel riscaldamento negato da Donald Trump - che ha fatto uscire nei giorni scorsi gli Usa dall'accordo di Parigi sul clima - ma confermato dalla scienza, oltre che dall'occhio di chiunque si trovi di fronte allo sbiancamento delle barriere coralline. Allora, se il responsabile dei danni è l'uomo, Guterres ha ammonito: ""Dobbiamo mettere da parte i vantaggi nazionali a breve termine, per prevenire una catastrofe generale di lungo periodo"", soprattutto perché ""preservare i nostri oceani"", che coprono due terzi del pianeta, ""e usarli in modo sostenibile, vuol dire preservare la vita stessa"". Insomma, basta egoismi. Gli stock di pesce sono al collasso, l'innalzamento dei mari si fa più minaccioso per le città costiere. Dunque, la risposta è agire. Si rincorrono nel mondo le iniziative di sensibilizzazione ad ogni livello. La conferenza Onu vuole dare impulso all'attuazione in particolare all'obiettivo 14 degli impegni dell'Agenda 2030 per lo sviluppo sostenibile. E a fine Conferenza ciascuno indicherà i propri impegni nel ""Registry of Commitments"". L'Unesco - che nell'occasione ha diffuso un report - sollecita i Paesi del mondo a condividere le conoscenze per realizzare politiche comuni basate sulla scienza. Ma è soprattutto sui giovani (metà della popolazione mondiale ha meno di 25 anni) che si vuole far leva per salvare gli oceani ma anche il loro futuro."
"Attacco hacker WannaCry, polizia postale: ''Non esclusi nuovi problemi''. Ecco come difendersi","ROMA - WannaCry continua a fare paura. A 48 ore dall' attacco informatico che ha già infettato 200mila computer tra aziende e grandi corporation in 150 Paesi, la minaccia si allunga su lunedì mattina, quando migliaia di altre macchine verranno riavviate dopo il weekend dentro aziende e uffici pubblici. Anche in Italia, dove per il momento non sono state segnalate criticità, se non un paio di università raggiunte dal ransomware, tra cui la Bicocca di Milano , l'allerta resta alta. Lo annuncia la Polizia postale che ha rilasciato sul proprio sito un vademecum, con l'intento non solo di mettere in guardia, ma di salvaguardare le risorse - prime fra tutte quelle pubbliche, come ospedali e trasporti - per tenere lontano il cryptoworm denominato WCry, WannaCry e WanaCrypt0r. Si tratta di istruzioni vere e proprie, destinate sia ai cittadini che alle aziende, perché vengano prese le misure necessarie per evitare che i dati dei pc in rete vengano bloccati, in cambio di una richiesta di riscatto. #CyberSecurity #wannacry come agisce il virus e come neutralizzarlo i consigli della Polizia postale #cnaipic https://t.co/0E4V0jasQc — Polizia di Stato (@poliziadistato) 14 maggio 2017 Un' offensiva senza precedenti , secondo l'Europol che stando alle parole del direttore Rob Wainwright , intervistato dalla britannica Itv, ha affermato che il mondo si trova ad affrontare una ""crescente minaccia"". La Gran Bretagna e la Russia sono stati tra i Paesi più colpiti dall'attacco frenato ''per caso'' da un informatico 22enne semplicemente registrando un dominio. Una mossa che ha arginato l'ondata verso Stati Uniti e America Latina. Oggi però, in Italia come nel resto del mondo, ci si aspetta un secondo round che potrebbe allargare a macchia d'olio gli effetti del ransomware lanciato venerdì scorso . In vista di un possibile ''lunedì nero'' per i sistemi informatici la polizia specifica le mosse da evitare, con indicazioni che entrano nello specifico dal pòunto di vista tecnico. ''Dai primi accertamenti effettuati, - si legge sulla pagina web delle forze dell'ordine - sebbene l’attacco sia presente in Italia dal primo pomeriggio di venerdì, non si hanno al momento evidenze di gravi danni ai sistemi informatici o alle reti telematiche delle infrastrutture informatiche del Paese"". Ecco perché è ""è bene che gli utenti della Rete facciano attenzione alle seguenti procedure"", fanno sapere gli esperti: 1) Le vittime ricevono il malware via rete (non si hanno al momento evidenze di mail vettore dell’infezione). 2) Il malware si installa infatti nella macchina “vittima” sfruttando il noto bug EternalBlue e deposita l’eseguibile mssecsvc.exe nella directory di sistema C:\windows. 3) Si installa quindi come servizio e procede ad eseguire due attività parallele utilizzando diversi eseguibili. 4) La prima attività consiste nel cifrare determinate tipologie di file come da link; https://gist.github.com/rain-1/989428fa5504f378b993ee6efbc0b168. 5) La seconda provvede a propagare il malware sulla eventuale LAN presente sfruttando la vulnerabilità suddetta del protocollo SMB con le porte TCP 445 e 139. Questa seconda componente inoltre effettua scansioni in rete alla ricerca di nuovi target da infettare via SMB porta 445. 6) Funziona in Ring 0, quindi potenzialmente foriero di maggiori danni di quanti fatti con la sola attività di cifratura. Non è ancora noto se è anche installato la backdoor DoublePulsar o altro. Stranamente, il codice sorgente contiene una richiesta Open_Internet (non proxy aware) verso un sito pubblico che, se raggiunto, blocca la seconda attività, quella di diffusione sulla rete. Non si escludono ulteriori problematiche legate alla propagazione di un’ulteriore versione di WannaCry 2.0, ovvero al riavvio delle macchine per la giornata di domani, inizio della settimana lavorativa. Large-scale international investigation underway @Europol https://t.co/LUCAS0uzsk — Rob Wainwright (@rwainwright67) 13 maggio 2017 Pertanto per difendersi dall’attacco, oltre ad eseguire affidabili backup al fine di ripristinare facilmente i sistemi interessati in caso di cifratura da parte di WannaCry, si consiglia quanto prima di: Lato client - eseguire l’aggiornamento della protezione per sistemi Microsoft Windows pubblicato con bollettino di sicurezza MS17-010 del 14 marzo 2017; - aggiornare software antivirus: - disabilitare dove possibile e ritenuto opportuno i seguenti servizi: Server Message Block (SMB) e Remote Desktop Protocol (RDP); - il ransomware si propaga anche tramite phishing pertanto non aprire link/allegati provenienti da email sospette; - il ransomware attacca sia share di rete che backup su cloud, quindi per chi non l'avesse ancora fatto aggiornare la copia del backup e tenere i dati sensibili isolati. Lato sicurezza perimetrale - eseguire gli aggiornamenti di sicurezza degli apparati di rete preposti al rilevamento delle istruzioni (IPS/IDS); - dove possibile e ritenuto opportuno bloccare tutto il traffico in entrata su protocolli: Server Message Block (SMB) e Remote Desktop Protocol (RDP). (La lista degli indicatori è reperibile sul sito www.commissariatodips.it)."
La Cina lancia il primo satellite per le comunicazioni quantistiche,"ROMA - Addio 007. Quando le comunicazioni quantistiche diventeranno realtà, alle spie non resterà che andare in pensione. Ecco perché il lancio da parte della Cina di un satellite in grado di dialogare con la Terra senza la possibilità di essere intercettato segna un punto importante a favore di Pechino, sia in termini commerciali che militari. Il satellite è stato battezzato Micius, dal nome di un antico filosofo cinese. Pesa 600 chili e a bordo di un razzo “Lunga Marcia” è stato lanciato dal deserto del Gobi. O, per usare le parole dei media locali, “ha rombato nel cielo scuro” per “inviare messaggi sicuri a una velocità maggiore di quella della luce”. Il suo lavoro nello spazio durerà almeno due anni. Oggi una telefonata – per fare solo uno dei possibili esempi - avviene inviando miliardi di fotoni. Sottrarne alcuni, come avviene in caso di intercettazioni, non comporta alcuna alterazione del messaggio e non dà modo a chi dialoga di rendersi conto dell’intrusione. Le comunicazioni quantistiche avvengono invece usando un solo fotone alla volta. Chi volesse intercettarle finirebbe inevitabilmente per interrompere la “telefonata”. Dando modo a chi parla di notare l’interferenza. Realizzare strumenti che dialogano usando le bizzarre e controintuitive leggi che regolano il comportamento delle singole particelle non è però un gioco da ragazzi. “Tutti quelli che non restano shockati dalle teorie quantistiche non le hanno capite” diceva Niels Bohr, uno dei pionieri di questo ramo della fisica. La Cina lavora da anni a una linea di comunicazione quantistica fra Pechino e Shanghai da 2mila chilometri e 100 milioni di dollari. Gli Stati Uniti stanno cercando di realizzare una rete da 650 chilometri attorno a Washington. Per non restare indietro nella corsa, lo scorso 19 aprile la Commissione Europea ha stanziato un miliardo di euro da spendere in dieci anni per le applicazioni della meccanica quantistica. Portare queste complicatissime leggi della fisica nello spazio è una delle priorità di Xi Jinping, segretario del partito comunista dal 2012. E’ stato lui a lanciare il programma pluriennale “Quantum Experiments at Space Scale”, o Quess. “E’ in corso una gara per realizzare i satelliti quantistici e la Cina la sta vincendo” ha commentato subito dopo il lancio di Micius al Wall Street Journal Nicolas Gisin dell’università di Ginevra. Le prime “sillabe” di Quess verranno trasmesse tra Pechino e Urumqi, capitale della turbolenta regione dello Xinjiang, nell’estremo ovest, con il satellite a fare da ponte e il governo cinese intento a rassicurare il mondo sugli intenti pacifici del proprio programma di ricerca."
Colonia. Il corpo delle donne e il desiderio di libertà di quegli uomini sradicati dalla loro terra,"Cos'è accaduto a Colonia? Leggendo i resoconti si fa fatica a comprenderlo con chiarezza. Forse però sappiamo cosa passava nella testa degli aggressori e come di sicuro la pensano gli occidentali. Il ""fatto"" in sé è espressione fedele dell'immagine che gli occidentali hanno dell'Altro, il rifugiato/immigrato: spiritualismo esasperato, terrore, riaffiorare della paura di antiche invasioni e base del binomio barbaro/civilizzato. Gli immigrati che accogliamo se la prendono con le ""nostre"" donne, aggredendole e stuprandole. Una nozione che la destra e l'estrema destra non tralasciano mai di esporre quando si pronunciano contro l'accoglienza ai rifugiati. I colpevoli sono immigrati arrivati da tempo o rifugiati recenti? Appartengono a organizzazioni criminali o sono semplici teppisti? Per delirare con coerenza non si aspetterà che queste domande abbiano risposta. Il ""fatto"" ha già riaperto il dibattito sull'opportunità di rispondere alle miserie del mondo ""accogliendo o asserragliandosi"". Spiritualismo esasperato? Già. In Occidente l'accoglienza pecca di un eccesso di ingenuità. Del rifugiato vediamo lo stato ma non la cultura. È la vittima sulla quale gli occidentali proiettano pregiudizi, senso del dovere o di colpa. Si scorge in lui il sopravvissuto, dimenticando che è anche vittima di una trappola culturale che deforma il suo rapporto con Dio e con la donna. In Occidente il rifugiato o l'immigrato potrà salvare il suo corpo ma non patteggerà altrettanto facilmente con la propria cultura, e di ciò ce ne dimentichiamo con sdegno. La cultura è ciò che gli resta di fronte a sradicamento e traumi provocati in lui dalla nuova terra. In alcuni casi il rapporto con la donna - fondamentale per la modernità dell'Occidente - rimarrà incomprensibile a lungo, e ne negozierà i termini per paura, compromesso o desiderio di conservare la ""propria cultura"". Ma tutto ciò può cambiare solo molto lentamente. Le adozioni collettive peccano di ingenuità, limitandosi a risolvere i problemi burocratici e si esplicano attraverso la carità. Il rifugiato è dunque un ""selvaggio""? No. È semplicemente diverso, e munirlo di pezzi di carta e offrirgli un giaciglio collettivo non può bastare a scaricarci la coscienza. Occorre dare asilo al corpo e convincere l'animo a cambiare. L'Altro proviene da quel vasto universo di dolori e atrocità che è la miseria sessuale nel mondo arabo-musulmano. Accoglierlo non basta a guarirlo. Il rapporto con la donna rappresenta il nodo gordiano nel mondo di Allah. La donna è negata, uccisa, velata, rinchiusa o posseduta. È l'incarnazione di un desiderio necessario, e per questo ritenuta colpevole di un crimine orribile: la vita. Una convinzione condivisa, che negli islamisti appare palese. Poiché la donna è donatrice di vita e la vita è una perdita di tempo, la donna è assimilabile alla perdita dell'anima. Il corpo della donna è il luogo pubblico della cultura: appartiene a tutti, ma non a lei. Qualche anno fa, a proposito dell'immagine della donna nel mondo detto arabo si scrisse: ""La donna è la posta in gioco, senza volerlo. Sacralità, senza rispetto della propria persona. Onore per tutti, ad eccezione del proprio. Desiderio di tutti, senza un desiderio proprio. Il suo corpo è il luogo in cui tutti si incontrano, escludendola. Il passaggio alla vita che impedisce a lei stessa di vivere"". È questa libertà che il rifugiato, l'immigrato, desidera ma non accetta. L'Occidente è visto attraverso il corpo della donna: la libertà della donna è vista attraverso la categoria religiosa di ciò che è lecito o della ""virtù"". Il corpo della donna non è visto come luogo stesso di libertà, in Occidente un valore fondamentale, ma di degrado. Per questo lo si vuole ridurre a qualcosa da possedere o a una nefandezza da ""velare"". La libertà di cui la donna gode in Occidente non è vista come il motivo della sua supremazia ma come un capriccio del suo culto della libertà. Di fronte ai fatti di Colonia l'Occidente (quello in buona fede) reagisce perché è stata toccata ""l'essenza"" stessa della sua modernità - laddove l'aggressore non ha visto altro che un divertimento, l'eccesso di una notte di festa e bevute. Colonia è dunque il luogo dei fantasmi. Quelli elaborati dall'estrema destra che evoca le invasioni barbariche e quelli degli aggressori, che vogliono che il corpo sia nudo perché è ""pubblico"" e non appartiene a nessuno. Non si è aspettato di sapere chi fossero i responsabili, perché nei giochi di immagini, riflessi e luoghi comuni, tale dato non conta poi molto. E non si vuole ancora capire che dare asilo non significa semplicemente distribuire ""carte"" ma richiede di accettare un contratto sociale con la modernità. Nel mondo di ""Allah"", il sesso rappresenta la miseria più grande. Al punto da dare vita a un porno-islamismo a cui i predicatori ricorrono per reclutare i propri ""fedeli"", evocando un paradiso che più che a una ricompensa per credenti somiglia a un bordello, tra vergini destinate ai kamikaze, caccia ai corpi nei luoghi pubblici, puritanesimo delle dittature, veli e burka. L'islamismo è un attentato contro il desiderio. E talvolta questo desiderio esplode in Occidente, dove la libertà appare così insolente. Perché ""da noi"" non esiste via d'uscita se non dopo la morte e il giudizio universale. Ritardo che fa dell'uomo uno zombie, o un kamikaze che sogna di confondere la morte con l'orgasmo, o un frustrato che spera di raggiungere l'Europa per sfuggire alla trappola sociale della propria debolezza. Ritornando alla domanda iniziale: Colonia ci insegna che dobbiamo chiudere le porte o chiudere gli occhi? Nessuna delle due opzioni: chiudere le porte ci obbligherebbe un giorno a sparare dalle finestre, un crimine contro l'umanità. Ma anche quello di chiudere gli occhi sulla lunga opera di accoglienza e di aiuto, e su ciò che questa comporta in termini di lavoro su se stessi e sugli altri, sarebbe un atteggiamento di spiritualismo esasperato, in grado di uccidere. I rifugiati e gli immigrati non possono essere ridotti a una minoranza delinquenziale. Ciò ci pone di fronte al problema dei ""valori"" da condividere, imporre, difendere e far capire. Ciò pone il problema del dopo-accoglienza: una responsabilità di cui dobbiamo farci carico. ( traduzione di Marzia Porta )"
"Alejandro Aravena: ""Partiamo dai cittadini per ricostruire la comunità""","ROMA. Poche regole, semplici. Per prima cosa una buona ricostruzione è fondata sulla partecipazione delle persone colpite da un terremoto, sul loro senso comunitario. Inoltre non bisogna avere fretta né confondere la carità - necessaria - con la qualità degli interventi. Una buona ricostruzione, poi, comincia un minuto dopo la tragedia e tutto quel che si fa dai primi istanti è parte dell'obiettivo finale. E nell'obiettivo finale è compreso il miglioramento della qualità di vita di chi il sisma ha subito. Alejandro Aravena, l'architetto cileno premio Pritzker 2016, artefice della svolta marcatamente sociale della Biennale architettura in corso a Venezia, sostenuta con forza dal presidente Paolo Baratta, ha nel curriculum il lavoro nella ricostruzione di Constitución, la città di circa 50 mila abitanti distrutta nel febbraio 2010 da un terremoto di magnitudo 8,8 e sulla quale successivamente si abbatté lo tsunami. Lavoro che si è ripetuto anche recentemente in Ecuador, dopo il sisma (magnitudo 7,8) dell'aprile scorso. A Constitución, dove la ricostruzione procede (l'80 per cento del tessuto urbano è stato distrutto), Aravena, che ora è a Venezia per uno dei periodici incontri previsti dalla Biennale, ha proseguito nell'esperimento già avviato anni prima a Iquique: con i pochi soldi pubblici a disposizione ha progettato insediamenti in cui veniva realizzata solo metà di un appartamento, comprese però le strutture portanti, lasciando a chi la abita di completarla. Uno dei sistemi considerati più innovativi dell'edilizia sociale. Che cosa vi ha insegnato l'esperienza di Constitución? ""Fin dalla prima emergenza tutta la comunità, nessuno escluso, doveva essere coinvolta. Cominciando dalle piccole cose. A Constitución erano i bambini che s'incaricavano di distribuire l'acqua. Di solito nelle tendopoli arrivavano i camion cisterna e la gente si ammassava, contendendosi una razione d'acqua. Oppure occorreva andare a rifornirsi lontano e nessuno poteva procurarsi più di dieci litri per volta. Nel 2010 fu sperimentato un sistema appreso in Africa. Venticinque bottiglie da un litro erano sistemate in una specie di bidone che anche un bambino poteva far rotolare. Si alleviava una sofferenza e si faceva partecipare chi di solito non partecipa"". Un problema che in Italia si propone ad ogni terremoto è la sistemazione provvisoria dei senzatetto. Purtroppo è come se si partisse sempre da zero. Voi come avete proceduto? ""Il punto è come considerare il temporaneo. Non dev'essere né scadente né assomigliare a qualcosa che resterà permanente. A Constitución abbiamo realizzato strutture che sarebbero diventate parte di quelle definitive. Sia perché alcuni elementi dell'edificio sono stati riutilizzati, sia perché quell'edificio è stato successivamente completato. La ricostruzione è un processo incrementale. E la si deve concepire in questi termini fin da subito: si risparmiano tempo e soldi. Le persone sono disposte ad aspettare più tempo pur di avere una ricostruzione ben fatta. Ma il temporaneo ha anche bisogno di una dimensione collettiva"". In che senso? ""Le abitazioni provvisorie devono raggrupparsi e prevedere servizi in comune. Anche questo è utile a cementare uno spirito comunitario. A Constitución abbiamo realizzato strutture con un numero che andava da otto a venti abitazioni, ognuna per un gruppo familiare. Si formavano piccole cellule sociali, a metà strada fra il privato e il pubblico. Questi nuclei avevano un rappresentante e hanno costituito un elemento di base per la partecipazione alla ricostruzione vera e propria"". Questi nuclei riproponevano un rapporto di vicinato precedente il terremoto? ""In certi casi sì, in altri no. Non venivano stabilite regole fisse. Una gran parte di questo processo era comunque affidata alla volontà dei singoli"". Veniamo alla partecipazione. ""La questione più delicata di una ricostruzione è il coordinamento di diverse risorse e di diversi interventi. Spesso la partecipazione viene considerata come una perdita di tempo, mentre è esattamente il contrario. Senza partecipazione dei cittadini ogni passaggio sarebbe stato più lento e sarebbero aumentati i fattori di inefficienza. Inoltre partecipare può anche funzionare come terapia per alleviare il dolore e ridurre la paura. Si condivide una visione del futuro. L'importante è capire che dalle persone colpite dal terremoto non bisogna aspettarsi risposte, ma domande che occorre interpretare alla luce delle conoscenze tecniche"". Mi fa l'esempio di un effetto del coinvolgimento dei cittadini? ""Dopo il terremoto, Constitución è stata investita da uno tsunami. Fra le soluzioni proposte c'era la costruzione di un muro che avrebbe dovuto proteggere da un'eventuale, nuova furia del mare. Discutendo con rappresentanti dei cittadini a diversi livelli, durante incontri e assemblee, abbiamo capito che la sicurezza era certo una priorità. Accanto alla quale, però, emergevano altri problemi, più antichi"". Quali? ""La carenza di spazio pubblico, in primo luogo. Ogni abitante di Constitución aveva a disposizione appena 2 metri quadrati di spazio pubblico. Tenga conto che a Londra sono 44. E, ancora: a ogni pioggia intensa parti della città finivano alluvionate. Poi entrava in gioco l'identità collettiva"". L'identità? ""In Italia hanno valore identitario un campanile, una torre, un edificio antico, un centro storico. Ed è fondamentale che questi manufatti, danneggiati da un terremoto, si restaurino. A Constitución l'identità trovava raffigurazione nel fiume, le cui sponde erano quasi integralmente in mano a poche famiglie. Questi e altri elementi ancora ci hanno fatto capire quanto articolata fosse la domanda proveniente dalla comunità. E allora, invece di realizzare un muraglione, abbiamo cercato soluzioni che dessero risposte anche agli altri bisogni. Così è nata l'idea di un bosco davanti al mare, un bosco che potesse dissipare le onde di uno tsunami, ma che contemporaneamente fosse luogo di svago e di benessere, che consentisse l'accesso al fiume e che garantisse maggiore assorbimento delle acque piovane"". E la gente ha apprezzato? ""Ha votato e per il 94 per cento ha approvato il nostro progetto. È maturata la convinzione che da una tragedia si può uscire reinventando se stessi, conservando ciò che di buono la città aveva espresso e anche ottenendo nuove conquiste""."
"Diabete 1, così riusciremo a predirlo","Un test che possa scoprire, attraverso un semplice prelievo di sangue, chi è a rischio di ammalarsi di diabete di tipo 1, persino undici anni prima che la malattia dia segno di sé. Questo tipo di diabete – che compare soprattutto in bambini e adolescenti - è di origine autoimmune ed è la conseguenza di una distruzione abbastanza veloce delle cellule del pancreas che producono insulina. Che va iniettata quindi, ed è terapia indispensabile. I soggetti predisposti. ""Individuare la predisposizione alla malattia in soggetti ancora sani e con tanti anni di anticipo - ragiona Rocky Strollo, ricercatore all’università Campus Bio-Medico di Roma e prima firma del lavoro pubblicato su Diabetologia , organo dell’Easd (la società europea per lo studio del diabete) – ci può aiutare ad individuare precocemente i soggetti predisposti. E la diagnosi precoce può aiutare ad evitare la classica presentazione della malattia, per esempio la chetoacidosi diabetica, riducendo anche i costi della sanità e favorendo un migliore intervento clinico per evitare gravi danni alle cellule del pancreas"". Un auto-anticorpo. Ma veniamo allo studio, condotto da ricercatori italiani guidati da Paolo Pozzilli, ordinario di Endocrinologia al Campus Bio-Medico, in collaborazione con la Queen Mary University di Londra. Una analisi di oltre 17mila soggetti seguiti per vent’anni dallo studio Abis, dell’università svedese di Linkoping, per valutare l’incidenza dello sviluppo di diabete di tipo 1, con prelevi di sangue periodici, sin dalla nascita. Lo studio ha trovato che il 91 per cento dei soggetti che poi ha sviluppato la malattia aveva un auto-anticorpo rivolto contro una forma di insulina ossidata. Insulina ossidata. ""Gli auto-anticorpi contro questa insulina “arrugginita” da radicali dell’ossigeno, generati da processi infiammatori – spiega Pozzilli – sono in grado di dare un potere diagnostico superiore rispetto a quelli diretti contro l’insulina normale. Partendo da questo dato ci siamo concentrati verso questa insulina ossidata, non più riconosciuta dall’organismo e per questo attaccata dal sistema immunitario"". Individuando la quasi totalità di chi avrebbe sviluppato la malattia, in base alla presenza di questi auto-anticorpi. Il dubbio etico. Già, ma a che serve sapere di essere destinati a sviluppare una malattia per la quale non c’è cura? E’ il dubbio etico che assale, quando ci sono test in gradi di anticipare l’arrivo di una malattia. Ma non a impedirla. ""Intanto questa scoperta apre prospettive future importanti – continua Strollo – anche per lo sviluppo di possibili terapie – come un vaccino - che potranno avere come target proprio questa insulina modificata""."
"Tania Cagnotto: ""La mia notte con la medaglia, ora i tuffi mi hanno ridato tutto""","RIO DE JANEIRO . Alle sei di mattina Tania era già sveglia. L'oggetto del desiderio era lì accanto. Non lui, il fidanzato Stefano, che a settembre sposerà. Ma lei, la medaglia olimpica, inseguita da quasi vent'anni. E che si aggiunge alle quattro (nessuna d'oro) di suo papà, Giorgio Cagnotto. Tania, dove ha messo l'argento? ""Prima sotto il cuscino. Poi per non fare la bambina nel cassetto del comodino. Ho dormito con Stefano, sono andata a letto a mezzanotte, ma non ho chiuso occhio fino alla tre e mezza. L'altra sera abbiamo festeggiato a tavola e finalmente ho mangiato, forse troppo, visto che ho un'altra gara. Così oggi sono venuta qui in spiaggia a Barra con gli amici"". La prima notte di quiete. ""No per niente. Troppo adrenalina. Troppa pressione. La tua vita che ti scorre davanti come un film, le persone con cui hai condiviso, rispondere ai tanti messaggi, ero stravolta. Anche perché prima della finale ero andata tre volte in bagno a piangere da sola. Io mi scarico così, anche se non sembra"". Inseguire un sogno fa piangere? ""Ero carica di responsabilità. Non mi sarei mai perdonata uno sbaglio, essere io quella che fa perdere la medaglia del sincro alla mia compagna, Francesca Dallapè, che ha solo una gara, mentre io ho anche il singolo"". Cosa vi siete dette? ""Francesca mi ha ringraziato, mi ha confessato che quando ha iniziato a tuffarsi non avrebbe mai pensato di arrivare a vincere una medaglia olimpica. Ormai per l'Italia siamo una coppia di fatto: Cagnotto- Dallapè. Peccato divorziare, ma a settembre, al mio matrimonio, Francesca sarà mia testimone. Non ci perderemo"". Notte di pensieri? ""Sì. Perché lo sport toglie e dà, a me ha ridato. E aggiungo: così è anche bello dimenticare Londra 2012, dove fummo beffate all'ultimo per un soffio. Anzi con la medaglia accanto ho capito una cosa"". Che per vincere bisogna perdere. ""Sì bisogna passare da lì, da quella terribile delusione. Stare a terra, rialzarsi, riprovarci. Stanotte ho pensato che tutto era nel destino, che se ne va per strade assurde. Noi quattro anni fa siamo state derubate del bronzo dal Canada e stavolta è toccato a loro. Come se si fosse chiuso un cerchio. So come ci si sente male, non lo auguro a nessuno. Passare da certe esperienze mi ha cambiata"". Finalmente i conti tornano. ""Vorrei dire di sì. Sono stata ripagata, la corsa ad inseguimento è finita, anche se ho un'altra gara dal trampolino. Felice? Sì. Non avessi vinto non sarei qui, ma a maledire un'altra stagione olimpica di delusione. Però arrivare a questo argento è stato feroce, scortica, toglie la pelle. So che rimpiangerò lo sport, ma sono a pezzi. Stanca di soffrire. Smetto per questo, perché è un fuoco che riscalda, ma che consuma anche. Non solo te, ma anche quelli che ti stanno attorno"". Papà e mamma, che ne capiscono, sono contenti? ""Tanto. Mamma era sicura, non ha mai dubitato, dice, ma io non le credo. Giorgio è al settimo cielo. E a me piace l'idea del riscatto: abbiamo preso sberle, ma le abbiamo anche ridate. Ecco ora sto a posto. Guardo la medaglia e le dico: stai buona qui, la tua fuga è finita. E anche la mia""."
"Terremoto in Polonia di magnitudo 5,0","Una scossa di terremoto di magnitudo 5 è stata registrata alle 5:31 nell'ovest della Polonia, senza che al momento si abbiano notizie di danni a persone o cose. Secondo i dati del servizio geologico statunitense Usgs, il sisma ha avuto ipocentro a circa 5 km di profondità ed epicentro vicino Polkowice."
"Champions, ottimo debutto in Rai (e la voglia di calcio in chiaro...)","Voglia di calcio in chiaro: dopo il successo mondiale di Mediaset, ecco che la Rai si riprende la Champions, almeno una parte. Ogni turno, di mercoledì, la diretta di una italiana alle ore 21 su Rai 1. Ascolti garantiti. E ieri ecco il debutto della trasmissione affidata a Paola Ferrari e Alberto Rimedio. Occasione, il sorteggio di Montecarlo. Diretta su Rai 2 dalle 17,40, orario non felicissimo, ma ottimi ascolti: 902.000 spettatori, 8,09% di share. Sky ha fatto 424.000 spetttatori, 3,87 per cento di share. La trasmissione Rai è andata via snella: in studio, oltre a Paola Ferrari e Alberto Romedio, Paolo Rossi, new entry in casa Rai, e Stefano Bizzotto. Da Montecarlo le interviste dell'inviato di punta di Rai Sport, Alessandro Antinelli. Il salottino di Champions, curato da Enrico Testa, farà il suo debutto a metà settembre, quando inizieranno le partite, in uno studio tutto nuovo. Opinionista, Paolo Rossi. La Champions sarà il fiore all'occhiello della Rai, quest'anno: una partita, come detto in chiaro (tutto il resto va su Sky). Paola Ferrari condurrà anche il salottino della Nazionale, prima e dopo le partite: telecronista azzurro, Alberto Rimedio. Non mancheranno gli ospiti. È partita intanto la Domenica Sportiva, con la novità di quest'anno, l'Altra Ds condotta da Marco Lollobrigida nella seconda parte. Nel primo caso più che doppiato lo share di Pressing (8.66 % contro 4.23 %) e quasi il triplo dei telespettatori, 1.263.000 contro 534.000, mentre la seconda parte ha raggiunto un lusinghiero 8.9% con 720.000 spettatori. Lollobrigida è alla ricerca di un modo diverso di raccontare il calcio, scegliendo tre temi specifici, con uno studio nuovo, all'avanguardia. A settembre ci saranno anche ospiti di puntata, ex giocatori o allenatori molto quotati e riconoscibili dal grande pubblico. Il primo esperimento su Rai 2 della serie B (Brescia-Perugia) invece non è andato molto bene a livello di ascolti (4,5% di share e 725.000 spettatori) e da questo venerdì andrà sul canale Rai Sport +HD, con ascolti di conseguenza ancora più bassi. La Lega di serie B è parecchio irritata per lo spostamento sul canale, e chiederà una inversione di tendenza ai dirigenti di Saxa Rubra. Molto bene invece lo spazio delle interviste gestito da Paolo Paganini all’interno di Calcio&Mercato, che continua a fare ottimi ascolti anche a mercato chiuso. In realtà le trattative non si fermano mai (in Rai se ne sono accorti adesso, meglio tardi che mai...), e lo studio con Pierpaolo Marino e il collegamento da Milano con Claudia Garcia funziona bene ed è premiato dai telespettatori. Paganini giustamente spera di portare la sua trasmission di successo qualche volta in più su Rai 2."
La fiducia nei ministri a gennaio,"table.table990-ipr { background-color: #f5f5f5; max-width: 100%; } .table990-ipr th, .table990-ipr td { text-align: left; } .table990-ipr { margin-bottom: 20px; width: 100%; } .table990-ipr th { background-color: #134165; border-bottom: 2px solid #fff; border-right: 2px solid #fff; color: #fff; font: 400 14px/16px 'lato-bold',Arial,sans-serif; padding: 10px; text-align: center; text-transform: uppercase; vertical-align: middle; } .table990-ipr tr td { border-bottom: 2px solid #fff; border-right: 2px solid #fff; color: #333; font: 400 15px/18px Arial,sans-serif; padding: 15px 10px; vertical-align: middle; } .table990-ipr tr:nth-child(even) { background-color: #f0f0f0; text-align: center; } .table990-ipr tr td:nth-child(1) { text-align: center; } .table990-ipr tr td:nth-child(2) { width: 50%; } .table990-ipr tr td:nth-child(5), .table990-ipr tr td:nth-child(6) { font-weight: bold; } .table990-ipr tr td.negativo { color: #ff0000; } .table990-ipr tr.vuoto { background-color: #fff; } .table990-ipr .negativo { color: red; } I MINISTRI DEL GOVERNO: IL LIVELLO DI FIDUCIA NOVEMBRE 2015 DICEMBRE 2015 GENNAIO 2016 DIFFERENZA FIDUCIA in % FIDUCIA in % FIDUCIA in % GENNAIO-DICEMBRE 1° PIETRO CARLO PADOAN Economia e Finanze 35 36 38 2 2° GRAZIANO DEL RIO Infrastrutture e trasporti 28 32 34 2 3° GIULIANO POLETTI Lavoro e Politiche sociali 36 33 31 -2 4° MAURIZIO MARTINA Politiche agricole alimentari e forestali 24 26 28 2 5° ANGELINO ALFANO Interno 24 24 26 2 6° ANDREA ORLANDO Giustizia 21 23 25 2 7° PAOLO GENTILONI Affari Esteri 22 24 24 = 8° DARIO FRANCESCHINI Beni e attività culturali e turismo 25 24 22 -2 8° BEATRICE LORENZIN Salute 22 22 22 = 10° ROBERTA PINOTTI Difesa 23 21 21 = 11° STEFANIA GIANNINI Istruzione, Università e ricerca 17 16 16 = 11° MARIA ELENA BOSCHI Riforme costituzionali e rapporti con il Parlamento 22 18 16 -2 13° FEDERICA GUIDI Sviluppo Economico 19 17 15 -2 13° MARIA ANNA MADIA Semplificazione e Pubblica Amministrazione 15 15 15 = 15° GIANLUCA GALLETTI Ambiente, tutela del territorio e del mare 19 16 14 -2 MEDIA FIDUCIA MINISTRI 23 23 23 ="
"Corea del Nord, apertura a sorpresa verso Trump: ""Disposti a trattare a certe condizioni""","PECHINO - Miracolo sulla (nuova) Via della Seta. La Corea del Nord è pronta a trattare con gli Stati Uniti: ""a certe condizioni"", ovviamente. Ma non è proprio ""a certe condizioni"" che anche Donald Trump si è detto disposto , anzi letteralmente ""onorato"", di incontrare Kim Jong-un? La clamorosa apertura di Pyongyang è l'ultimo colpo di scena nella guerra fredda tra il resto del mondo e il Regno Eremita, come la penisola coreana era anticamente chiamata per il suo isolazionismo: guerra che rischia però di diventare da un momento all'altro incandescente, tra minacce del regime e la volontà degli Usa di Trump di risolvere la questione nucleare ""non escludendo nessuna azione - neppure quella militare"". L'apertura al dialogo arriva ora da un altissimo funzionario nordcoreano, Choe Son-hui, l'incaricata di ""affari americani"" del ministero degli esteri di Pyongyang, e la notizia è stata raccolta e rilanciata dall'agenzia di stampa della Corea del Sud Yonhap. Ma al di là della fattibilità o meno quello che colpisce è il timing. Da pochi giorni a Seul si è insediato un presidente , Moon Jae-in, che è stato eletto sull'onda della promessa di dialogare con il Nord, e per prima cosa ha detto infatti di essere ""disposto ad andare anche a Pyongyang"" per risolvere la questione coreana. Tra poche ore, poi, si apre a Pechino il supersummit sulla Belt and Road Initiative, il megaconvegno che ospita quasi trenta tra capi di stato e di governo, il primo grande appuntamento di questo G20 alternativo made in China che mette sul piatto investimenti in tutto il mondo da 650 miliardi di dollari. Tra i Paesi invitati c'è appunto anche la Corea del Nord: storico alleato della Cina, certo, ma ultimamente in freddo per le pressioni di Pechino sul nucleare. I nordcoreani, anzi, erano arrivati addirittura ad attaccare verbalmente il potentissimo vicino, accusando il Dragone di ""ballare al suono del piffero di Washington"". Si sa che il pressing cinese è infatti il risultato dell'accordo siglato da The Donald e Xi Jinping nell'ormai storico incontro a Mar-a-Lago: Pechino si impegna a frenare Kim l'Atomico e gli Usa si impegnano a non andare alla guerra commerciale che il miliardario aveva annunciato in campagna elettorale. Un patto in piena regola suggellato da ""un piano da 100 giorni"" che ha già dato i primi frutti: liberalizzando la vendita per esempio di carni, prodotti finanziati e biotecnologie americane in Cina. Una vera intesa ritrovata. E guastata solo dall'invito cinese ai nordcoreani. L'ambasciata americana a Pechino aveva inoltrato una nota ufficiale al ministero degli esteri di qui, sottolineando - rivela la Reuters - come la presenza di Pyongyang al meeting dava un ""messaggio sbagliato"" mentre il mondo cerca di fare pressione sul regime. Adesso, però, il colpo di scena, con l'apertura al dialogo: i cinesi ci avevano visto giusto? Choe Son-hui, il funzionario che guida la delegazione nordcoreana al meeting, ha lanciato l'amo appena atterrata a Pechino: il suo Paese, ha detto letteralmente, è pronto ""a dialogare a certe condizioni"" con l'amministrazione Usa. E qui ovviamente si apre tutta la partita: Kim ha sempre detto che il nucleare per lui è irrinunciabile mentre gli Usa ribattono che prima di ogni discussione il regime deve abbandonare atomica e programma missilistico. In mezzo, guarda caso, c'è proprio la Cina con la sua proposta alternativa, resa pubblica dal ministro degli esteri Wang Yi: Kim ferma i test nucleari e gli Usa fermano le esercitazioni militari in Corea. Ma l'apertura di Choe Son-hui, adesso, potrebbe andare anche oltre. La signora è una veterana del dialogo. È lei che nei giorni scorsi si è incontrata a Oslo con la delegazione americana ""non ufficiale"" guidata da Suzanne DiMaggio, direttrice del think thank New America, nell'ambito dei colloqui cosiddetti ""Track 1.5"" e ""Track 2"": discussioni appunto non ufficiali tra funzionari in carica della Corea del Nord ed ex esponenti dell'amministrazione Usa che non hanno più alcuna carica. È lei che sarebbe al centro di quella complessa partita che starebbe preparando davvero il terreno - secondo le indiscrezioni raccolte dalla stampa giapponese - a un incontro tra Trump e Kim. Fantadiplomazia? Di tutti i rumors raccolti fin qui, l'annuncio della signora Choe è, per ora, l'unica cosa seria: anzi serissima. Certo: parlare di dialogo vero e proprio è ancora presto. Siamo ancora ai vedo non vedo. E chissà che cosa succederà appena Kim darà l'ordine per il nuovo test atomico o l'ennesimo lancio di missili. Allora sì che avremo bisogno di un miracolo vero: sperando che stavolta chi di dovere si affacci, da lassù, più che sulla Via della Seta su Pennsylvania Avenue: dalle parti cioè della Casa Bianca e di chi ha promesso di poter rispondere anche con la forza."
Blackout in Crimea: fatti saltare tralicci della corrente,"La Crimea, la penisola 'ucraina' annessa nel marzo 2014 alla Russia dopo un referendum, è al buio dopo che sono stati fatti saltare in aria due tralicci dell'alta tensione. Ed è stato proclamato lo stato d'emergenza. Si sospetta un'azione degli estremisti di destra ucraini di Pravy Sector. Lo riferisce la rete russa Rt. Nella zona infatti in precedenza c'erano stati disordini con i gruppi paramilitari di destra di 'Right sector'. Le autorità della Crimea hanno cercato di collegare ospedali e strutture vitali ai generatori e alle riserve di elettricità. Il ministero dell'energia regionale ha creato un centro di emergenza per affrontare la situazione. Quasi 1,9 milioni di persone sono rimaste in parte o completamente senza elettricità. Già venerdì erano state danneggiate due delle quattro torri di trasmissione di energia elettrica di Kherson, spingendo le autorità della Crimea a emettere avvisi di possibili interruzioni di corrente. Tuttavia, quando le squadre di pronto intervento avevano tentato di raggiungere il luogo, erano state bloccate da militanti di estrema destra."
Il cinismo a cinque stelle,"È LA LEGGE del mare. È la legge di Dio. È la legge degli uomini da prima che ogni legge sia mai stata scritta. Salvare un uomo in mare. Non c'è nemmeno da spiegarlo, mancano le parole. Provate solo ad immaginare che succeda a voi. Siete in barca, vedete qualcuno che sta annegando e che vi chiede aiuto. Un ragazzo, una donna che annega a pochi metri da voi. Sareste capaci di lasciarlo morire sotto i vostri occhi? Gli chiedereste - di qualunque religione, partito politico, di qualunque razza voi siate - da dove viene e a fare che cosa o gli gettereste prima un salvagente? Vi buttereste voi stessi, quasi certamente. Non è una regola, è istinto. È ineludibile afflato di umanità. È quel che distingue gli essere umani dalle bestie, e non sempre ché spesso la lezione arriva dagli animali. Ecco. Si fa moltissima fatica a dare un giudizio politico della censura di Beppe Grillo e dell'ideologo Casaleggio ai parlamentari cinque stelle che al Senato hanno proposto e poi votato un emendamento che dice questo: chi trova una persona in mezzo al mare può soccorrerla senza rischiare di commettere reato. ""Non li lasceremo più morire. Più sicurezza e umanità"", hanno scritto Maurizio Buccarella e Andrea Cioffi, i senatori cinque stelle poi sconfessati con durezza dal Capo. Si fa fatica a dare un giudizio politico su chi pensa ai suoi elettori - al suo consenso attuale ed eventuale - prima che ai morti. ""Se avessimo proposto di abolire il reato di clandestinità avremmo ottenuto dei risultati elettorali da prefisso telefonico "", si legge nella risoluzione pomeridiana del blog sovrano, la voce del Padrone. Non ci sarebbe convenuto, non ci conviene. Quindi ora scusate se ai cinici sembrerà demagogia ma provate a pensare ai trecento morti in fondo al mare di Lampedusa, al morto ""numero 11, maschio, forse anni 3"", che se fosse stato vivo sarebbe stato clandestino anche lui, e perseguibile chi avesse salvato quel bambino di tre anni dal mare. Provate a dire se vi sembra degna di un essere umano una legge che sanziona chi soccorre un bimbo in mare, chiunque quel bambino sia perché questo e solo questo è: un bambino. Provate adesso a dare un giudizio politico a due leader politici che pretendono di rinnovare la politica e il Paese e intanto dicono questo: soccorrere uomini e donne in mare ""è un invito ai clandestini di Africa e Medio Oriente ad imbarcarsi, ma qui un italiano su otto non ha i soldi per mangiare "". Quindi non vengano, o se vengono affoghino. Servirà da lezione agli altri. La Lega ha applaudito Grillo con osceno entusiasmo. Il Pdl, in una sua buona parte, si è accodato. L'emendamento è passato coi voti di altri Pdl, di Scelta civica di Sel e del Pd, oltre che dei quattro senatori cinque stelle in commissione. Niente affatto pentiti, questi ultimi. Immediata assemblea del gruppo, questa volta stranamente non in streaming. Giornalisti e militanti fuori dai piedi. Il tema immigrati non era nel programma, è l'argomento del fedelissimi al capo: gli eletti devono attenersi al mandato e non prendere iniziative personali. Ma, domandiamoci, ci sarà una ragione se non c'era una parola, neanche una, sul tema dell'immigrazione e delle leggi sui clandestini nel programma di Grillo, molto netto invece nel proporre - per esempio - un referendum sull'uscita dall'euro. Poco a poco si delinea un profilo politico che pure era chiaro, ma che ha confuso una buona parte dell'elettorato di sinistra attratto dai temi sacrosanti del rinnovamento e dello strapotere corrotto della casta. Questa roba con un'Italia migliore non c'entra. È un calcolo, una strategia di marketing elettorale di ambigua origine e di sempre più nitido approdo. Ma di nuovo: dare un giudizio politico, in un caso come questo, è troppo onore. ""Non li lasceremo più morire"", non è una posizione politica, è la declinazione di un essere umano. Chi preferisce che anneghino faccia i conti con se stesso e certo poi, se crede, anche col suo elettorato."
Twitter si scusa: abbiamo sbagliato sui tweet di Unabomber,"NEW YORK - Twitter si scusa per non aver agito sui tweet minacciosi di Cesar Sayoc , l' Unabomber che ha inviato pacchi bomba a esponenti democratici . Tweet che erano stati segnalati alla piattaforma dalla commentatrice politica Rochelle Ritchie , ex portavoce dei democratici alla Camera. In un tweet dell'11 ottobre, Sayoc minacciava Ritchie: ""Ci vedremo presto. Abbraccia i tuoi cari ogni volta che esci da casa"" scriveva Unabomber, allegando una foto di Ritchie e di un articolo sulla morte di un teenager. Ritchie aveva allora denunciato l'incidente a Twitter che, dopo un'attenta analisi, non aveva rinvenuto alcuna violazione delle regole della piattaforma, spiega la commentatrice politica pubblicando una foto della risposta ricevuta dalla società che cinguetta. Ritchie ammette di essere stata colta di sorpresa dall'arresto di Sayoc e di aver scritto a Twitter: ""Hey, Twitter ti ricordi quando ho denunciato l'uomo che mi minacciava e mi avete risposto che non lo trovavate serio? Lo stesso uomo ha spedito bombe a politici di alto livello"" afferma Ritchie. Twitter si scusa: ""Abbiamo fatto un errore quando Rochelle Ritchie ci ha avvertito delle minacce contro di lei. Il tweet chiaramente violava le nostre regole e doveva essere rimosso. Siamo profondamente dispiaciuti per questo errore. Stiamo indagando su cosa è successo e continueremo a lavorare per migliorare la gestione dei timori sollevati. Vogliamo che Twitter sia un posto dove la gente si sente sicura, e sappiamo che abbiamo molto lavoro da fare""."
"L'angoscia del Papa ""è la Terza guerra mondiale, fermiamo gli aggressori ma non usiamo le bombe""","A BORDO DEL VOLO PAPALE SEUL-ROMA - ""SIAMO nella Terza guerra mondiale. Ma fatta a pezzi, a capitoli. Il mondo è in guerra dappertutto. E l'umanità è spaventata da due problemi: la crudeltà e la tortura, un peccato mortale. Gli aggressori ingiusti, come quelli in Iraq, vanno fermati. Non dico con le bombe, però bisogna valutare con quali mezzi: e con una decisione comune delle Nazioni Unite, non di un Paese solo. In Cina andrei subito, anche domani, da un popolo nobile e saggio. E sono disponibile a visitare in Kurdistan i cristiani. Se un giorno non me la sentissi di andare avanti, farei come Benedetto XVI, che è diventato Papa emerito. Ora vivo questa popolarità, ma so che durerà poco tempo: 2-3 anni e poi... (sorride) anch'io nella Casa del Padre"". Appena rientrato a Roma da Seul, dopo 5 giorni intensi di viaggio e una maratona di 12 ore di volo, Papa Francesco è subito andato a pregare alla Basilica di Santa Maria Maggiore, prima di rientrare in Vaticano. Ma in aereo, in piedi, ha risposto per più di un'ora alle domande dei giornalisti. Ansioso di ascoltare uno dietro l'altro gli inviati al seguito, chiede: ""Dopo, a chi tocca?"". Santità, che cosa ha provato quando ha incontrato i parenti delle vittime naufragate lo scorso aprile sul traghetto coreano? ""Quando tu ti trovi davanti al dolore umano, devi fare quello che il tuo cuore ti porta a fare. Lì c'erano padri e madri che avevano perduto i figli. Io sono un sacerdote, sento che li devo avvicinare. So che la consolazione che potrei dare non è un rimedio, non ridà la vita. Ma la vicinanza umana in quei momenti dà forza, la solidarietà "". Le forze militari Usa hanno cominciato a bombardare i terroristi dell'Is in Iraq per proteggere le minoranze. Lei approva il bombardamento americano? ""In questo casi in cui c'è un'aggressione ingiusta posso dire che è lecito fermare l'aggressore ingiusto. Sottolineo il verbo: fermare, non dico bombardare, o fare la guerra. Dico: fermarlo. E i mezzi con cui si deve fermarlo vanno valutati. Ma una sola nazione non può giudicare come operare. Tocca alle Nazioni Unite. Fermare l'aggressore ingiusto è però un diritto che l'umanità ha, perché costui non faccia del male"". E pensa di andare in Kurdistan dai cristiani sotto attacco? ""Sì, sono disponibile. Con i miei collaboratori abbiamo pensato di andare lì una volta terminato il viaggio in Corea. In questo momento non è forse la cosa migliore, ma sono disposto a farlo "". Lei è il primo Papa a sorvolare la Cina, che proprio adesso è qui sotto a noi. Il suo telegramma di saluto è stato accolto dal presidente cinese. Avrebbe desiderio di andare a Pechino? ""All'andata ero in cabina con i piloti, mancavano 10 minuti all'ingresso nello spazio aereo cinese, e dovevano chiedere l'autorizzazione. Ho ascoltato, anche come rispondevano, e il pilota ha inviato il mio telegramma. Poi sono tornato al mio posto. E ho pregato tanto per quel popolo nobile e bello, un popolo saggio. Anche noi gesuiti abbiamo una storia lì, con padre Matteo Ricci. Se ho voglia di andare in Cina? Sicuro. Domani! Noi rispettiamo il popolo cinese, la Chiesa chiede solo libertà per il proprio lavoro, nessun altra condizione. La Santa Sede è aperta ai contatti, perché ha una vera stima per il popolo cinese"". Il prossimo viaggio sarà intanto l'Albania, poi forse l'Iraq, quindi Filippine e Sri Lanka. E dopo? ""L'anno prossimo vorrei andare a Filadelfia all'incontro delle famiglie. E sono stato invitato alle Nazioni Unite e a New York. I messicani vogliono che vada alla Madonna di Guadalupe, si potrebbe approfittare, ma non è sicuro. Anche i reali di Spagna mi hanno invitato, però non è ancora deciso"". Che rapporto ha con Papa Benedetto? C'è uno scambio di opinioni, di idee? ""Ci vediamo. Due settimane prima di partire lui mi ha mandato uno scritto interessante, ha chiesto la mia opinione. Il nostro è un rapporto tra fratelli. Forse questo non piace a qualche teologo, ma io penso che un Papa emerito non sia un'eccezione. Il suo è stato un nobile gesto di coraggio. E la figura del Papa emerito oggi è già un'istituzione, perché la nostra vita si allunga e a una certa età non c'è la capacità di governare bene, il corpo si stanca anche se la salute è buona. Se non me la sentissi di andare avanti, farei lo stesso. Benedetto ha aperto una porta"". Che cosa ha provato quando ha incontrato le 7 donne di conforto, le schiave sessuali coreane della Seconda guerra mondiale? E andrà l'anno prossimo a Nagasaki, in Giappone? ""Sono stato invitato. Andare sarebbe bellissimo. Le sofferenze sono i frutti della guerra. Oggi siamo in un mondo in guerra. Dappertutto. Siamo nella Terza guerra mondiale, ma a pezzi. Vorrei fermarmi su due parole. La crudeltà: oggi i bambini non contano, una volta si parlava di guerra convenzionale, adesso le bombe uccidono tutti. Dobbiamo fermarci e pensare al livello di crudeltà a cui siamo arrivati. Questo deve spaventare. E poi: la tortura. Oggi è uno dei mezzi quasi ordinari da parte dei servizi di intelligence, dei processi giudiziari. Ma è un peccato mortale "". Lei tiene un ritmo molto impegnativo, non riposa e non fa vacanze. C'è da preoccuparsi? ""Una volta ho letto un libro: ""Rallegrati di essere nevrotico"". Io ho alcune nevrosi. E le proprie nevrosi bisogna trattarle bene... Bisogna dare loro il mate ogni giorno. Il fatto è che sono attaccato alla vita. L'ultima volta che sono stato in vacanza era il 1975. Adesso però ho cambiato ritmo: a luglio e agosto dormo di più, ascolto musica, leggo dei libri, mi riposo. Devo essere più prudente, avete ragione"". E come gestisce questa popolarità immensa? ""La vivo con la generosità. Interiormente cerco di pensare ai miei peccati, ai miei sbagli. Io so che tutto questo durerà poco tempo, due-tre anni e poi... (fa un gesto col mento verso l'alto) anch'io nella Casa del Padre. La vivo più naturalmente di prima, quando mi spaventava un po'. Ma cerco di non sbagliare"". E che tipo di vita fa in Vaticano, a parte il lavoro? ""Cerco di essere libero. Vorrei uscire, ma non si può, perché poi c'è tanta gente. Però non mi sento prigioniero. All'inizio sì, ma sono caduti alcuni muri. Per dire: prima non potevo nemmeno prendere l'ascensore da solo... "". La sua squadra del San Lorenzo, dopo aver vinto il campionato, ora è anche campione d'America. Un miracolo? ""Dopo il secondo posto (dell'Argentina) in Brasile è stata una bella notizia. L'ho saputo mentre ero a Seul. Ho sempre seguito il San Lorenzo, tutta la mia famiglia. No, nessun miracolo "". Quando uscirà l'enciclica sull'ecologia? ""La prima bozza è grossa così: un terzo più dell'Evangelii gaudium. Ma per farne un testo di magistero dobbiamo andare avanti solo su cose sicure che stiamo ancora studiando"". Come affrontare il problema della Corea del Nord? ""In cattedrale mi hanno regalato una corona di spine del Cristo fatta con il filo di ferro che divide la Corea. È come il simbolo di una famiglia divisa. La sofferenza è grande, io prego perché finisca "". Quando sarà santo il vescovo Oscar Romero? ""Il processo era bloccato alla Congregazione per la Dottrina della Fede, ora è alle Cause dei Santi. Deve fare il suo iter, ma non ci sono impedimenti "". Visti i risultati della guerra a Gaza, la preghiera dei presidenti israeliano e palestinese in Vaticano è stata un fallimento? ""Assolutamente no. Si deve pregare. La pace è un dono, e va meritata anche con il nostro lavoro. Laggiù dopo è arrivata la guerra. Ma è stata una cosa congiunturale. Ci vuole il negoziato. Adesso il fumo delle bombe non lascia vedere la porta. Ma la porta è aperta. Il Signore la guarda""."
"Dalla Sardegna al resto d'Italia. Sardex inventa la moneta complementare. ""Abbiamo ripensato l'economia""","di Giampaolo Colletti @gpcolletti Sono partiti dalla Sardegna e stanno approdando in ogni angolo d'Italia. Progetto ambizioso e rivoluzionario: ridefinire le relazioni tra i vari soggetti economici, anche molto diversi tra loro. Un progetto che sta scalando l'interesse delle comunità - a cominciare da quella sarda - e dei media. Il tutto amplificato da una crisi economica che colpisce indistintamente tutto il territorio nazionale, ma che in fondo vede molte difficoltà concentrarsi in aree specifiche del Paese. E tra queste si segnala la Sardegna. Ecco allora Sardex , un circuito economico e qualcosa di più. ""Siamo una fucina sempre attiva, un laboratorio in cui immaginare insieme l'isola di domani, un nuovo modello di cooperazione appositamente pensato per le comunità locali"", racconta Carlo Mancosu, trentaquattrenne cagliaritano e uno degli ideatori nel 2009 di Sardex. net, anche se l'intuizione è ascrivibile alla seconda metà del 2007. ""E' proprio in quel periodo che avevamo cominciato a guardare con una certa apprensione a ciò che stava accadendo Oltreoceano. Il fatto che la crisi partisse proprio dal sistema finanziario ci ha portato a riflettere sulle inevitabili ricadute di quest'ultima sull'economia reale. Eravamo però consapevoli già da allora che si trattava di una crisi finanziaria e non di una crisi produttiva"", ricorda Mancosu, che attualmente nella start up ricopre il ruolo di responsabile della comunicazione. In fondo Sardex è una moneta complementare e supplementare, capace di affiancarsi a quella tradizionale. ""Di fatto ne ha controbilanciato almeno in parte la caduta. Perché si tratta di un circuito in cui le aziende dell'isola, attraverso l'utilizzo di una unità di conto digitale, hanno la possibilità di sostenersi a vicenda, finanziandosi reciprocamente senza interessi"". Non un'alternativa pura e semplice, ma un'opportunità in più. I numeri oggi raccontano il coinvolgimento di una comunità: duemila imprese aderenti, trentacinquemila operazioni e oltre ventidue milioni transati negli ultimi dodici mesi in Sardegna. E poi, dettaglio non trascurabile, ben sette circuiti avviati in Italia nell'ultimo anno. Dal 2011 è entrata nella start up DPixel, con un investimento seed, e in fondo con la consulenza per la definizione di modello scalabile e replicabile. Sardex vive di connessione, di scambio costante, di reti: ""Il nostro legame con le nuove tecnologie? Nel mio paese la banda larga è arrivata nel 2009 e nello stesso anno è nata Sardex. Come si può facilmente immaginare non si tratta affatto di una coincidenza"". Cosa rappresenta oggi Sardex ? ""Dal mio punto di vista è prima di tutto un modo nuovo di pensare le relazioni ed i rapporti tra i soggetti economici. Siamo partiti dalla Sardegna e in fondo stiamo nell'isola. Non solo un circuito economico ma anche un sistema in grado di generare, accanto ai risultati economici, coesione sociale, di ritessere la trama relazionale all'interno delle nostre comunità, rafforzando i legami fiduciari preesistenti e contribuendo a crearne di nuovi"". Da cosa nasce questa intuizione? E come si arriva alla creazione di una vera e propria impresa? ""Era necessario trovare il modo di introdurre un nuovo strumento econometrico capace di sostenere gli scambi ed al contempo di fornire alle imprese un canale di finanziamento supplementare ed aggiuntivo. Uno strumento che andasse a svolgere, almeno in parte, alcune delle funzioni che, per via della crisi, gli strumenti tradizionali avrebbero faticato a svolgere con efficacia. E così abbiamo fatto"". Da quali modelli siete partiti? ""Certamente ci siamo ispirati alle teorie economiche di Proudhon, Gesell, Polany, Fischer, Kohr e Keynes. E poi alla oramai ottantennale esperienza del circuito svizzero WIR, che conta 65.000 imprese aderenti ed un giro d'affari in WIR di oltre 2 miliardi all'anno"". Che tipo di pubblico intercetta? ""Le comunità in senso lato: imprese, professionisti, lavoratori, associazionismo e terzo settore e molto presto i cittadini"". Gli ingredienti per il successo di un'idea di questo tipo? ""Innanzitutto l'eterogeneità tra le nostre personalità e competenze, una grande determinazione e tenacia. E poi tantissimo studio e duro lavoro. In ultimo, ma non meno importante, il tempismo: spesso infatti non conta arrivare per primi ma arrivare al momento giusto"". Qual è l'elemento 'wow' di questa moneta complementare? ""Sono senza dubbio le imprese, i professionisti e gli operatori del terzo settore che, insieme a noi, partecipano giorno dopo giorno a Sardex. net. Sono loro la piccola rivoluzione silenziosa, la vera anima di Sardex. Senza il loro entusiasmo e la loro voglia di cambiamento il circuito non esisterebbe"". Cosa rappresenta fare oggi in Italia una start up? ""Direi smettere di lamentarsi e fare. Significa provare ad essere artefici del proprio destino. Significa non aspettare di subire il cambiamento ma di divenirne parte attiva"". Cosa vi spinge ad andare avanti? ""La convinzione che quello che stavamo facendo non solo era giusto ma anche necessario, non solo per noi ma anche per le nostre comunità. La certezza che Sardex. net, pur non rappresentando la soluzione alla crisi economica e sociale che stiamo vivendo, possa comunque rappresentare una parte importante di essa"". Le prossime sfide? ""Puntiamo all'ingresso dei singoli cittadini nella rete, al rafforzamento del network nella penisola con l'apertura di almeno altri cinque circuiti entro il 2014 e all'avvio della sperimentazione con la Pubblica Amministrazione. A questo proposito siamo parte di un progetto finanziato dalla Unione Europea che prevede, oltre alla nostra, l'avvio di altre due sperimentazioni. Una in Catalogna e l'altra a Bristol"". Un consiglio ai giovanissimi che vorrebbero provare a misurarsi su un'esperienza di start up? ""Il primo suggerimento è provateci. Nella vita gli errori non commessi pesano di più di qualsiasi fallimento. Il secondo è di pensare fuori dalla scatola e di non farsi condizionare. E poi il terzo è di non dimenticare mai che le persone vengono prima di qualsiasi algoritmo""."
I luoghi di 'La La Land',A cura di PAOLA CIPRIANI
"Da diamanti ""truccati"" una super memoria per i computer","DIAMANTI ottenuti in laboratorio potrebbero probabilmente diventare molto più preziosi di quelli naturali. Nel fabbricarli, infatti, è bastato sostituire un atomo per ottenere materiali dalle proprietà bizzarre, che obbediscono alle leggi della meccanica quantistica, e che aprono la strada a pc dalla super memoria e a una nuova generazione di sensori. Il nuovo materiale 'figlio' dei diamanti è il risultato del progetto di ricerca Diadems (DIAmond Devices Enabled Metrology and Sensing), promosso e finanziato dalla Commissione Europea con 6 milioni nell'ambito del filone di ricerca sulle tecnologie emergenti. Vi partecipano 15 partner provenienti dal mondo accademico e dall'industria, coordinati dall'azienda francese Thales. Il materiale, che non ha ancora un nome, è stato ottenuto ""dopando"" i diamanti attraverso la sostituzione di un atomo di carbonio con uno di azoto. ''Inizia a emergere un'ampia gamma di applicazioni grazie alla possibilità di monitoraggio così precisa'', afferma il coordinatore del progetto Diadems, Thierry Debuisschert. Una delle prime potrebbe essere la produzione di nuovi sensori di scala atomica, da utilizzare per ottenere piccoli dischi ad alta densità di memorizzazione, con capacità e affidabilità di gran lunga maggiori di quelli attuali. Oltre che per futuri computer dalla super memoria, le possibili applicazioni puntano a realizzare sensori capaci per 'spiare' le cellule nervose. ''Potremmo in definitiva creare sensori piccolissimi in grado di rilevare piccoli segnali magnetici, i quali ci permetterebbero, ad esempio, di monitorare l'attività elettrica dei neuroni su un vetrino di diamante e vedere come funzionano insieme'', spiega Debuisschert. ''In futuro - aggiunge - potremmo essere in grado di vedere se un neurone risponde a una sostanza chimica usata per una determinata cura'': uno strumento prezioso per la ricerca sulle malattie neurodegenerative come l'Alzheimer. L'abilità tutta nuova di osservare come le molecole reagiscono ai cambiamenti della rotazione dei loro elettroni, permetterà infine di analizzare cosa succede durante le reazioni chimiche su scala molecolare e atomica."
"Fratelli: i secondogeniti meno ambiziosi, ma più creativi","VOTI più bassi a scuola, studi universitari meno ambiziosi e lavori meno retribuiti: questi sono alcuni elementi che caratterizzano il percorso formativo e la carriera dei secondogeniti e dei fratelli minori. Ma se l'ambizione degli ""ultimi"" è più bassa di quella dei primi, la creatività e il desiderio di seguire le proprie passioni vengono espressi maggiormente dai figli nati dopo. A sostenerlo, uno studio su un ampio campione statistico, che è stato guidato dal Max Planck Institute for Demographic Research in Germania insieme all'Università di Stoccolma in Svezia. I risultati della ricerca sono stati pubblicati su Social Forces . LO STUDIO. Gli autori della ricerca hanno preso in considerazione un campione di più di 146mila studenti nati fra il 1982 e il 1990 e iscritti all'università fra il 2001 e il 2012. Tutte le famiglie erano composte da almeno due figli che erano iscritti all'università. I ricercatori hanno messo in relazione il rendimento scolastico, la performance universitaria, il lavoro e la retribuzione con l'ordine di nascita dei figli. In base all'indagine, a iscriversi a Lettere sono più frequentemente i secondogeniti – nel 27% in più rispetto ai primogeniti, e la percentuale sale all'82% nel caso di figli nati per quarti. Anche il giornalismo è più gettonato fra i secondogeniti, che lo scelgono nel 16% in più dei casi. Al terzo posto del podio, con un 13% in più fra i fratelli minori, viene la scelta di studi universitari che portano all'insegnamento. Mentre Medicina e Ingegneria sono le preferite dei primogeniti, che le scelgono circa il 26% delle volte in più. Ma non è tutto: in base ai risultati dello studio, al crescere dell'ordine di nascita si va sempre più verso la scelta di facoltà che consentono di accedere a professioni con una minore retribuzione o considerate meno prestigiose, come talvolta quelle associate alle facoltà umanistiche. Se i voti e i guadagni successivi dei secondogeniti sono mediamente più bassi – un dato che era emerso anche da studi precedenti – i figli minori, in base a questa ampia indagine, sono spinti a coltivare una maggiore creatività e ad assumere un maggior rischio per riuscire nei loro obiettivi. PRIMOGENITI PIU' BRAVI A SCUOLA. Queste differenze si manifestano già durante l'adolescenza e si possono desumere dai voti scolastici alle scuole superiori: i primogeniti hanno pagelle più brillanti dei secondogeniti e dei figli successivi. Così le abilità dei primogeniti vengono potenziate da questo rinforzo positivo e dalle conferme a livello scolastico, creando un circolo virtuoso. E spesso è proprio questo vantaggio iniziale che li porta ad accedere con maggiore facilità a facoltà scientifiche e in seguito a carriere lavorative più vantaggiose. Insomma, la strada del successo, almeno in termini economici, ha inizio dall'adolescenza, se non prima. GENITORI PIU' ATTENTI. Gli autori hanno indagato le ragioni alla base di queste differenze, statisticamente significative, fra primogeniti e secondogeniti. Le radici della maggiore ambizione dei nati per primi potrebbero risiedere nel fatto che ricevono più attenzioni da parte dei genitori , sia nel momento della nascita sia successivamente. In particolare, gli investimenti effettuati e il tempo di qualità trascorso con questi ragazzi sono maggiori, anche a causa del maggiore tempo di vita trascorso da soli con la famiglia: si tratta di un gap iniziale che secondo gli autori rappresenta una sorta di vantaggio alla partenza. E proprio per questo i primogeniti sono spesso più propensi a identificarsi con i genitori e a scegliere lo stesso percorso professionale. Ecco le professioni dei primogeniti. E quelle di chi nasce dopo La maggiore ambizione, inoltre, è più marcata nelle famiglie con un elevato livello socio-economico. In questo caso, infatti, è più probabile che il maggiore scelga di iscriversi a medicina o ingegneria e il secondo a lettere o giornalismo. Mentre nelle famiglie con uno stato socio-economico più basso queste differenze sono meno pronunciate; un dato, questo, che potrebbe essere dovuto alla minore sicurezza economica delle famiglie con status sociale più basso e ad elementi culturali legati alla classe sociale di origine. Insomma, il rendimento scolastico migliore, nonché le abilità cognitive rinforzate potrebbero in parte essere dovute anche all'ordine di nascita e ai fattori sociali e psicologici collegati. Così, la scelta degli studi e la conquista di una determinato ruolo lavorativo potrebbe dipendere anche da come ci si posiziona all'interno della prole."
"In viaggio nel mare di plastica, dove il peggio non si vede","ROMA - Delle spedizioni scientifiche restano di solito i dati, la pubblicazione della ricerca e i lavori accademici fondamentali, ma non sempre il grande pubblico ne coglie l'importanza. Con Un mare di plastica (Nutrimenti editore, 17 euro), Franco Borgogno intraprende una strada diversa. Il naturalista racconta infatti la sua partecipazione a una missione scientifica nel mare Artico, attraverso il passaggio a Nord Ovest nell'agosto 2016, fondendo dati scientifici e osservazioni personali, dando così al rigore della ricerca un afflato emotivo che la rende più che divulgazione, la trasforma in adesione e partecipazione. Passaggio a nord-ovest, le suggestioni hanno lasciato il campo all'inquinamento Un mare di plastica è la realizzazione di un sogno, il modo in cui una passione nata da piccoli nelle Langhe e nel Roero, in ambiente contadino, può diventare impegno globale. Il libro è un racconto in prima persona di quel che si prova quando si tocca con mano un problema del quale si è letto e sentito, ma non perde mai l'accuratezza della scienza. Lo corredano infatti dati, grafici e tabelle, che lo rendono anche un ottimo punto di partenza per chi, avendo sentito parlare delle isole di plastica galleggianti negli oceani, vuole capire meglio il fenomeno in tutte le sue sfaccettature. Borgogno parla della sua esperienza con l' European Research Institute nel mar Artico, ma uno dei punti centrali del libro è proprio far comprendere come non si possa affrontare il problema dell'inquinamento degli oceani senza comprenderne la dimensione globale. E non si tratta di individuare le isole di plastica galleggiante, né di rimuovere bottiglie e altri rifiuti dalle spiagge. Il problema è ben altro, sottolinea Borgogno, spiegando come avvengono i campionamenti in acque che appaiono limpide e ""pulite"", ma sono in realtà piene di microplastiche invisibili a occhio nudo e arrivate da molto lontano. Il racconto di Borgogno è efficace perché complessi dati scientifici sono spiegati con la semplicità di chi vuole comunicare la sua preoccupazione a un pubblico più ampio possibile e proporre azioni e comportamenti. ""Il mio intento - dice infatti l'autore - è di rendere evidente che il problema dell'inquinamento da plastica ha mille sfaccettature, che non si possono affrontare le singole parti, ma va compresa la dimensione globale. Vorrei che una volta letto il libro nessuno potesse più dire che il gesto compiuto a migliaia di chilometri di distanza non lo riguarda. Ciascuno deve prendersi le sue responsabilità, capire che il danno fatto con l'uso delle plastiche ha una durata nel tempo che sfugge alle nostre percezioni e ai nostri ragionamenti, è un punto di partenza per non peggiorare ancora la situazione""."
"Hong Kong, dieci feriti negli scontri tra polizia e manifestanti","ROMA - Dieci feriti e ventotto arresti. Hong Kong, è questo il bilancio dopo quattro notti di scontri, tensioni e violenze . Con la polizia che ha tentato di impedire nuovi presidi nel quartiere commerciale di Mong Kok, occupato dagli attivisti che protestano contro la legge elettorale: norme che assicurano alla Cina il diritto di veto sui candidati alla carica di Capo Esecutivo dell'ex colonia britannica. Secondo i media locali, tra i feriti anche diversi agenti delle forze dell'ordine. Centinaia di poliziotti hanno caricato i manifestanti con manganelli, scudi e spray urticanti, scaraventando molti giovani a terra. La folla ha reagito con ancora più rabbia, lanciando uova e bottiglie d'acqua e bloccando alcune strade con i cassonetti rovesciati. IL TIME LAPSE DELLA RIVOLTA DEGLI STUDENTI Occupy Hong Kong, continuano gli scontri Le operazioni di sgombero degli accampamenti pro-democrazia a Mong Kok sono durate 48 ore e hanno coinvolto 6.000 poliziotti. Per ora le autorità non hanno fatto alcuna concessione in vista delle prossime elezioni, in programma nel 2017. E nelle ultime ore, Amnesty International ha più volte denunciato la violenza delle forze dell'ordine. Denunce sottoscritte da numerosi parlamentari all'opposizione di Leung Chun-ying, il ""presidente"" della città. Per oggi la Journalists Association ha indetto una giornata di mobilitazione. ""Vogliamo il suffragio universale"", ""Vogliamo la vera democrazia"". Sono questi gli slogan più diffusi tra i manifestanti. Nei giorni scorsi sette poliziotti erano stati sospesi per violenze sugli attivisti."
"Adolescenti, passare molto tempo sullo smartphone non li rende più felici","PIU' TEMPO i giovani passano incollati ai loro smartphone meno sono felici. L’avevamo intuito? Forse sì. Ma ora lo conferma uno studio che ha analizzato in particolare proprio la relazione tra adolescenti, benessere psicologico e screen-time, cioè il tempo trascorso davanti a schermi digitali, chattando, giocando o navigando su internet. Non si tratta di una piccola indagine, visto che gli autori, psicologi dell’università di San Diego e della Georgia, hanno utilizzato i dati del Monitoring the Future (MtF), un sondaggio nazionale Usa, in corso da decenni e finanziato dal governo, che analizza comportamenti, abitudini e valori di oltre un milione di studenti dell’8°, 10° e 12° anno di scuola (14, 16 e 18 anni), sottoponendo ai ragazzi domande sul tempo passato su cellulari, tablet e computer, sulla qualità e quantità delle loro interazioni sociali (quelle nel mondo reale) , e sulla loro felicità in generale. Più nel dettaglio, la ricerca, pubblicate su Emotion , una delle riviste dell’associazione degli psicologi americani, ha avuto due obiettivi: il primo, documentare sulla base di quanto riferito dagli stessi adolescenti, il trend del benessere psicologico (inteso come felicità, autostima, soddisfazione di se stessi, soddisfazione della vita..) a partire dal 1991. Il secondo: indagare i possibili meccanismi che sottostanno all’andamento nel tempo della felicità percepita, focalizzandosi in particolare sul tempo passato davanti allo schermo. .IL DECLINO DELLA FELICITÀ La soddisfazione per la vita, l'autostima e dunque la felicità sono crollati dopo il 2012. Non a caso secondo gli autori: “Questo è l'anno in cui la percentuale di americani in possesso di uno smartphone è ha superato il 50% - ha commentato Jean M. Twenge , co-autore dello studio e professore di psicologia a San Diego - .Di gran lunga il più grande cambiamento nella vita dei ragazzi tra il 2012 e il 2016 è stato l'aumento della quantità di tempo trascorso sui dispositivi digitali e il conseguente declino delle attività sociali e del sonno. L'avvento dello smartphone è la spiegazione più plausibile - dice - dell’improvviso declino del benessere psicologico degli adolescenti"". LEGGI - Squilibrio nella chimica in adolescenti dipendenti da smartphone e interne Un declino che ha riguardato tutte le fasce d’età, sebbene per i 18enni, la correlazione negativa tra tempo passato davanti allo schermo e benessere psicologico sia stata mediamente più debole che per i più giovani: come dire che più si è grandi, più il rapporto tra benessere e comunicazione elettronica si indebolisce. Al contrario invece, la relazione positiva tra felicità e attività alternative agli schermi (sport, compiti, lettura, attività religiose, interazioni sociali face-to-face…) è stata grosso modo la stessa in ogni fascia d'età LEGGI - Quando la dipendenza da smartphone diventa malattia . L’ASTINENZA NON È LA SOLUZIONE Anche l'astinenza totale da smartphone e compagnia non è garanzia di benessere psicologico. È dopo un'ora giornaliera passata a smanettare che l'infelicità crescerebbe parallelamente all'aumentare dello screen-time, secondo i risultati di Twenge e dei suoi colleghi. Come dire che la chiave per la felicità è l’uso limitato della tecnologia non necessariamente la sua negazione. E il consiglio? Qual è l’indicazione degli esperti per i ragazzi e per le loro famiglie? ""Puntare a non passare più di due ore al giorno sui media digitali – ha spiegato l'esperto - e cercare di aumentare il tempo trascorso incontrando gli amici e facendo esercizio fisico, due attività collegate in modo affidabile a una maggiore felicità"". .LA SITUAZIONE ITALIANA Una-due ore al giorno, si diceva, non comprometterebbero il benessere psicologico dei ragazzi. Ma come stiamo messi in Italia? Quanto tempo i nostri adolescenti trascorrono in compagnia dei loro cellulari o simili? Nel 2016 Telefono azzurro e Doxakids hanno realizzato una ricerca su 600 ragazzi di 12-18 anni, dalla quale è emerso che su 100 ragazzi 17 non riescono a staccarsi da smartphone e social, che 1 su 4 è sempre online, che il 45% si connette più volte al giorno, infine che il 78% chatta su whatsapp continuamente. Tablet: istruzioni per l'uso dei piccolissimi"
"Lenovo ha preso un tablet e lo ha fatto ""strano""","Articolo aggiornato il 5 settembre 2015 - L'azienda aveva comunicato un prezzo sbagliato per il suo Yoga 3 Tablet: non era 349 euro, bensì 499 BERLINO - Chiunque dica tablet ha ben chiara la forma che ha in mente: una tavoletta piatta, più o meno grande, più o meno spessa. Lenovo però non era d'accordo e ha deciso di ""farlo strano"". Ha preso uno dei lati e l'ha 'gonfiato', facendolo diventare più o meno un tubo. Poi l'ha usato per metterci dentro un supporto per tenerlo in piedi (come il Surface per capirsi) o per appenderlo da qualche parte. Di più: ci ha messo dentro un proiettore, che può mostrare su una parete lo schermo del tablet, fino a una dimensione da 70 pollici. È nato così lo Yoga Tab 3 Pro, il prodotto più interessante lanciato all'Ifa di Berlino dalla compagnia cinese - nata Legend negli anni '80 - che ormai è il maggior produttore al mondo di pc e non vuole fermarsi qui. Un prodotto ""strano"", come la stessa azienda lo sponsorizza, tanto da costruirci sopra uno spot (mostrato alla stampa) che funziona. ""E' strano, ma strano buono"". Yoga Tab 3 Pro: Lenovo mette un proiettore nel tablet. All'Ifa Lenovo ha lanciato una serie di nuovi prodotti e ha cercato di farlo in grande stile, sventagliando una gamma di dispositivi su tutto lo spettro consumer. Dello Yoga Tab 3 Pro abbiamo detto già qualcosa, ma si può aggiungere che ha uno schermo Quad Hd (2560*1600), quattro casse dolby Atmos e due batterie che promettono 18 ore di autonomia. Prezzo 349 euro 499 euro solo Wifi, 599 con connettività 4G. Arriverà a novembre e avrà anche dei fratellini senza proiettore, il Tab 3 da otto e da dieci pollici, più economici, ma meno strani. L'altro prodotto di punta è un phablet da 6,8 pollici, chiamato Phab Plus. Schermo Full Hd, fotocamera principale da 13 mpx (frontale 5 mpx), processore Snapdragon e batteria da 3500 mHa (18 ore d'uso dichiarate). Troppi 6,8 pollici per un telefono? ""Ma quanto spesso lo usate davvero per telefonare?"" chiedono dal palco. La risposta: solo il 7% del tempo. Ottimizzato anche per l'uso con una sola mano (riduce lo schermo per venire incontro alla mano dell'utente), sarà sul mercato entro un mese a 299 euro. E proprio il prezzo è una delle cose più interessanti di questo prodotto: vedendo le caratteristiche, ci si poteva aspettare qualcosa di più. Lenovo: la sfida cinese all'Ifa 2015 Lenovo però non vuol dire solo Lenovo, ma anche Motorola, acquistata dall'azienda di Pechino lo scorso anno. E Motorola vuol dire Moto 360, uno degli smartwatch migliori del mercato, alla sua seconda incarnazione. Consapevoli che in un orologio lo stile è importante (e infatti è stato il primo a perseguire la forma rotonda classica), il Moto 360 ha tutta una serie di nuovi cinturini, sostituibili con facilità grazie a un piccolo slider. E potete personalizzarlo da soli, sul sito, scegliendo colori, stile, cinturino. Altre novità: due dimensioni, da 46 e da 42 mm, una collezione da donna, e una linea sport, pensata per essere indipendente dal cellulare. Ad esempio permette lo streaming alle cuffie, mentre ci si allena. In arrivo nei prossimi mesi. Da segnalare anche lo Yoga 260, un pc convertibile da 12,5 pollici, resistente agli urti e al peso, tanto che durante la presentazione l'hanno fatto cadere e ci sono saliti sopra con i piedi. Lui per tutta risposta è andato in stand-by. Ha connettività Lte Advanced e un pennino integrato. Sul fronte degli smartphone puri, Lenovo stupisce un po' di meno, pur lanciando tre modelli, il Vibe S1 (con doppia camera frontale per i selfie), il Vibe P1 (batteria enorme, da 5000 mHa, se odiate ricaricare buttateci un occhio) e il Vibe P1m. Anche Motorola ha annunciato due dispositivi, il Moto G e il Moto X Style. Novità anche sul fronte del pc, con Windows 10 e i nuovi processori Intel di sesta generazione, con un occhio al gaming. Ma non ci sono solo i prodotti: ti accorgi che qualcosa sta cambiando nel mondo della tecnologia quando l'evento stampa di Lenovo in occasione dell'Ifa di Berlino è affollato come la metro di Pechino (anche se forse non all'ora di punta). Sarà per lo spazio lasciato libero da Samsung, che ha spezzettato i suoi annunci nel pre-fiera e in diverse conferenze stampa, sarà perché dalle altre aziende non si attendevano novità epocali, sarà perché se si organizza l'evento serale in una giornata pre-fiera i giornalisti si concentrano lì, per Lenovo l'attesa era altissima, e l'affluenza di conseguenza. O forse ti accorgi di come i giornalisti (tutti, compreso chi scrive) siano sempre alla ricerca di una novità più nuova, e non basta mai. Ma qualche novità interessante Lenovo l'ha fatta vedere, seppur in un evento che non ha convinto pienamente in quanto a organizzazione. Ma questi sono aspetti irrilevanti per chi arriva in un negozio e deve comprare un dispositivo. Sono loro che si accorgeranno che qualcosa è cambiato nel mondo della tecnologia, e che Lenovo si sta giocando bene le sue carte. Ma la partita è ancora lunga."
"Divorzio immediato, sì in commissione: la maggioranza si spacca","ROMA - Si apre un nuovo fronte di scontro nella maggioranza di governo. La norma che dà la possibilità ad arrivare subito a un divorzio senza passare per la fase della separazione ha ottenuto il via libera della commissione Giustizia del Senato e i senatori di Ncd hanno abbandonato i lavori in segno di protesta. E successivamente il capogruppo del Nuovo Centrodestra Maurizio Sacconi ha minacciato le dimissioni se non ci sarà un chiarimento. Il voto. La norma, contenuta nel ddl conosciuto come ""divorzio breve"", prevede che ci possa essere lo scioglimento o la cessazione degli effetti civili del matrimonio se richiesto da entrambi i coniugi, con ricorso congiunto, anche in assenza di separazione legale. Il divorzio immediato sarà possibile solo nel caso in cui non vi siano figli minori, figli maggiorenni incapaci o portatori di handicap grave o figli di età inferiore ai 26 anni economicamente non autosufficienti. Il via libera a questa norma ha, di fatto, spaccato la maggioranza e creato fratture all'interno dei singoli gruppi. Ncd ha votato contro e poi ha abbandonato i lavori della commissione. In Forza Italia ci sono stati tre voti differenti: Caliendo non ha preso parte alla votazione, Malan ha detto no, e Falanga si è detto favorevole. Anche il Pd, però, ha avuto i suoi distinguo, con Cucca che si è espresso contro il divorzio immediato. A favore hanno votato a favore Enrico Buemi del Psi, i Cinque Stelle e il resto dei Dem. No della Lega. La minaccia di Sacconi. Il governo, rappresentato dal viceministro della Giustizia, Enrico Costa (Ncd), si è rimesso alla commissione. ""A mio avvio - ha poi detto Costa - questa era una norma sulla quale si sarebbe dovuto riflettere molto di più"". Dal canto suo, Sacconi ha chiesto con forza un chiarimento all'interno della maggioranza: ""Gravissima anche questa sera la combinazione tra larga parte del gruppo del Pd e M5S sulla riforma del divorzio che esclude adeguate garanzie nel caso di coniugi con figli. Giustizialismo e laicismo sono la cifra di una maggioranza anomala nella Commissione giustizia che a questo punto richiede un robusto chiarimento politico. Il Nuovo Centrodestra con i suoi tre componenti è stato fermo nella difesa dell'elementare criterio secondo cui i diritti dei figli vengono prima dei desideri degli adulti. Nei giorni scorsi avevo minacciato dimissioni nel caso di maggioranze anomale. Per quanto mi riguarda non sono disposto a sopportarle svolgendo la funzione di capogruppo. I temi della giustizia giusta e della base etica della nazione sono più che politici. O c'è un chiarimento o per quanto mi riguarda lascio"". Visibilmente contrariato anche Carlo Giovanardi: ""Su divorzio e separazione ormai c'è un guazzabuglio di norme. E in questa confusione avevamo chiesto che ci fosse una maggiore ponderazione di questa norma sul divorzio immediato. Invece hanno preferito votare subito e noi abbiamo detto no, anche perché non è assolutamente giusto mettere sullo stesso piano coniugi con figli o senza""."
"Rinnovabili, al 2020 minore impatto in bolletta: meno 600 milioni euro","ROMA – Nonostante il colpo di freno che ne ha rallentato la corsa in Italia, le fonti rinnovabili continueranno a crescere, sia pure più lentamente. Secondo lo studio presentato oggi dal Gse, entro il 2020 saranno costruiti nuovi impianti per 3,7 gigawatt che produrranno 7,9 miliardi di kilowattora (il 40% da eolico). Il giro d’affari arriverà a 4,5 miliardi l’anno e gli occupati a tempo pieno a quota 50 mila. Nello stesso tempo scenderà il costo in bolletta, l’elemento che aveva alimentato le polemiche. Il punto di partenza dell’analisi è il trend dal 2014 a oggi. Nonostante la riduzione degli incentivi, sono stati installati 300 megawatt annui di impianti fotovoltaici. Il Gestore dei servizi energetici prevede che questo andamento si consoliderà anche in futuro, portando a un incremento di 1,5 gigawatt di fotovoltaico nel periodo 2016-2020. Avremo più energia pulita pagandola di meno: gli oneri per i consumatori diminuiranno passando dai 12,7 miliardi di euro del 2015 ai 12,1 miliardi del 2020. E continueranno a scendere, attestandosi a 7,2 miliardi di euro l’anno nel 2030. Un’inversione della tendenza determinata dal fatto che i nuovi impianti avranno incentivi inferiori e che alcune delle centrali più vecchie chiuderanno. Dunque la situazione che si prospetta al 2020 è positiva. Nell’attuale scenario – nota il Gse - i consumi di energia al 2020 saranno coperti per il 18,4% dalle fonti rinnovabili. Il che vuol dire che si supererà il target europeo per l’Italia (17% al 2020). L’analisi si ferma al 2020 e fornisce un quadro confortante: la grande spinta impressa alle rinnovabili in Italia per oltre un quinquennio ha fatto salire in modo molto veloce la percentuale di energia pulita. Ma se ci si spinge con lo sguardo al 2030, il quadro cambia. Il brusco stop agli incentivi, i tagli retroattivi e i contenziosi finanziari che ne sono derivati hanno tolto appeal al nostro Paese per questo genere di investimenti. La velocità di crescita è crollata. Le industrie nazionali del settore hanno subito un colpo. Proseguendo con questo ritmo non raggiungeremo gli obiettivi fissati per il 2030 (27% di energia da fonti rinnovabili) e ancor meno quelli che si potrebbero profilare per rispettare l’impegno a mantenere la crescita della temperatura entro la forchetta 1,5 – 2 gradi prevista dall’ accordo sul clima di Parigi . E infatti il Gse mette le mani avanti ancorando l’analisi “all’attuale scenario”. Uno scenario che potrebbe cambiare, accelerando lo sviluppo delle rinnovabili, sia per il possibile rafforzamento degli impegni di Parigi sia per l’evoluzione positiva del quadro economico descritta dal Gestore dei servizi energetici. Del resto è l’ad di Enel Francesco Starace , in un’intervista pubblicata ieri sull’inserto di Repubblica , Affari e finanza , a dichiarare che le fonti rinnovabili prenderanno definitivamente il sopravvento tra 15-20 anni, integrandosi con nuovi sistemi di smart grid che includeranno una larga diffusione delle auto elettriche. L’energia pulita potrebbe continuare a regalarci sorprese."
"Rifugiati, cosa prevede il Trattato di Dublino. E perché è contestato","Quando e perché è stato sottoscritto il Trattato di Dublino? Il 15 giugno 1990 i 12 Stati membro della Comunità europea (Belgio, Danimarca, Germania, Grecia, Spagna, Francia, Irlanda, Italia, Lussemburgo, Paesi Bassi, Portogallo, Regno Unito) firmarono la Convenzione di Dublino, con l'obiettivo di armonizzare le politiche in materia di asilo, per garantire ai rifugiati un'adeguata protezione, nel rispetto della Convenzione di Ginevra (1951) e del protocollo di New York (1967). La Convenzione è stata poi sostituita dal Trattato di Dublino II, sottoscritto dagli Stati dell'Ue nel 2003, poi modificato nel 2013 e rinominato Dublino III. Cosa stabilisce il Trattato? I cittadini extracomunitari che fuggono da Paesi di origine perché in guerra o perseguitati per motivi di natura politica o religiosa possono fare richiesta di asilo solo nel primo Paese membro dell'Ue in cui arrivano, come prevedeva la Convenzione del 1990. Non si possono fare più domande contemporaneamente. La norma è stata stabilita per gestire i flussi dei migranti evitando così il proliferare delle richieste di protezione internazionale. Cosa succede se un richiedente asilo fa richiesta contemporaneamente in più di un Paese membro? Il profugo viene rimandato al Paese di approdo. La doppia domanda viene rilevata perché il profugo viene registrato, con tanto di schedatura delle impronte digitali, e i suoi dati vengono inseriti in un database europeo (Eurodac) che consente un controllo incrociato. Chi non può fare domanda? Non può fare domanda chi abbia commesso un crimine contro la pace, un crimine di guerra o contro l’umanità, un crimine grave di diritto comune al di fuori del paese di accoglimento e prima di esservi ammesso in qualità di rifugiato; chi si sia reso colpevole di azioni contrarie ai fini e ai principi delle Nazioni Unite. Qual è il limite del Trattato di Dublino? Negli ultimi anni i flussi migratori hanno raggiunto livelli inaspettati e non prevedibili negli anni 90. La regola sulla quale si è aperto il confronto - e che molti considerano anacronistica - è quella dell'obbligo di registrarsi nel Paese di arrivo, dove il profugo è costretto a chiedere lo status di rifugiato, senza poter proseguire per un altro Paese membro, anche se lo desidera. Questa regola ha finito per congestionare i centri di identificazione dei Paesi più facili da raggiungere via mare o via terra, come l'Italia e l'Ungheria, e per creare una situazione paradossale che vede da un parte profughi che vorrebbero raggiungere altri Paesi, come la Germania, il Regno Unito o la Svezia, ma non possono; dall'altra, Paesi che non riescono ad accogliere e gestire i migranti in arrivo ma sono costretti a trattenerli, registrarli e ospitarli. EMERGENZA MIGRANTI: 40 cose da sapere"
"Venezuela: morti 21 detenuti, ingerito cocktail di farmaci per protesta","CARACAS - Orrore e confusione in Venezuela. Ventuno prigionieri di un carcere sono morti a causa di un'intossicazione di farmaci definito dai media locali il 'cocktail della morte'. È la denuncia di una Ong di Caracas, mentre le autorità hanno confermato il decesso di 13 reclusi. I prigionieri del 'modulo 2' del carcere 'Uribana', nello stato di Lara (sudovest del Paese) si erano dichiarati in sciopero della fame lo scorso lunedì, per protestare contro trattamenti definiti inumani e le ""violazioni dei diritti umani"". Diciassette reclusi sono morti, mentre altri 145 sono rimasti intossicati dopo aver ingerito un cocktail di farmaci, probabilmente per richiamare l'attenzione sulle loro condizioni di vita, ha reso noto l'Osservatorio venezuelano delle carceri (Ovp). Anche altri 4 reclusi - ha precisato l'ong - trasferiti nel centro penitenziario di Torocon (nello stato di Aragua) sono morti a causa dell'intossicazione. Durante l'ammutinamento, le autorità del carcere avevano abbandonato la prigione, permettendo così ai reclusi di prendere il controllo dell'infermeria, dove erano custoditi i medicinali.Dopo le prime notizie sui morti, familiari dei prigionieri si sono recati nel carcere per avere informazioni dei propri cari. Il ministero del servizio penitenziario di Caracas ha confermato la morte di 13 reclusi a seguito dell'occupazione da parte di un gruppo di detenuti ""insubordinati"" dell'infermeria, precisando che le autorità del carcere hanno chiesto l'aiuto del personale della ""guardia nazionale bolivariana"". La nota del ministero sottolinea che tra i farmaci ingeriti dai detenuti c'erano ""antibiotici, anti-ipertensivi, antiepilettici e alcol"", fatto che, viene sottolineato, ""ha provocato l'intossicazione di un consistente numero di prigionieri"". Il carcere di ""Uribana"", viene inoltre precisato, ""fa parte dei 70 centri di reclusione del Paese dove viene applicato il nuovo regime penitenziario nazionale, che - si sottolinea - supera il vecchio modello del passato, caratterizzato dalle deplorabili condizioni di anarchia e violazione dei diritti umani"". 27-NOV-14 05:38 NNNN"
La Russia vieta i sistemi anti censura: banditi vpn e server proxy,"DI PROTESTE ce ne erano state molte nelle scorse settimane. Non sono servite a granché: Vladimir Putin ha firmato la legge che vieta agli utenti i servizi di vpn , ""virtual private network"" e altri come il ricorso ai cosiddetti server proxy che consentano in vario modo la navigazione anonima. Secondo Leonid Levin , capo della potente Commissione parlamentare per la politica dell'informazione, ""il nuovo provvedimento non introduce nuovi divieti per i cittadini che rispettano le legge"". Queste le parole riportate dall'agenzia di Stato russa. L'obiettivo, secondo Levin, è solo proibire l'accesso a contenuti illegali. Il punto, tuttavia, è proprio questo: cosa è considerato ""contenuto illegale"" in Russia? Spesso, come ha più volte denunciato anche l'ong Freedom House, le leggi approvate con scopi antiterroristici finiscono per funzionare come ""un pretesto per bloccare contenuti politici spesso senza alcun intervento giudiziario"". Proprio quanto sta avvenendo da tempo nella federazione, ad esempio con la famigerata legge Jarovaja (dal nome della deputata di Russia Unita, il partito di Putin e del premier Medvedev, che l'ha presentata), quella dedicata alla conservazione dei dati di navigazione in vigore dallo scorso anno, e con il nuovo provvedimento approvato lo scorso 21 luglio in terza e ultima lettura dalla Duma. Adesso, appunto, è arrivata la firma del Cremlino. Il provvedimento entrerà in vigore dal primo novembre e costituisce l'ennesimo attacco alla libertà della Rete. Si allinea per altro ciò che è accaduto proprio nel fine settimana, quando Apple ha rimosso le applicazioni che forniscono la possibilità di creare vpn, cioè collegamenti ""sicuri"" fra i propri dispositivi e i server di chi offre il servizio per poi risbucare su internet, dall'App Store cinese. Proprio per rispettare una simile regolamentazione approvata all'inizio dell'anno dal ministero dell'Industria e dell'IT che stabilisce come quel genere di app debbano essere approvate dalle autorità della Repubblica popolare. Una vpn consente di proteggersi contro i blocchi selettivi o la sorveglianza di massa ed è dunque spesso utilizzata proprio nei contesti più pressanti sotto il profilo del controllo delle comunicazioni elettroniche. La stessa Apple, che sta investendo moltissimo in Cina (da Didi Chuxing al primo data center nel Guizhou), ha inviato una nota ai gruppi che forniscono vpn per comunicare la decisione incassando dure repliche: Express Vpn ha per esempio manifestato disappunto e definito la mossa del governo cinese come ""la più drastica"" nei confronti di questi sistemi di connessione, già in passato nel mirino delle autorità di sorveglianza di internet. In Russia si delinea però una situazione se possibile ancora più oscura, specialmente se la si incrocia con la legislazione sempre più stringente approvata nel corso degli anni e che non tiene in alcuna considerazione la riservatezza degli utenti. Dal 2015 , per esempio, tutti i dati raccolti da cittadini russi devono essere memorizzati in server fisicamente collocati entro i confini della federazione. Dallo scorso anno, con il provvedimento citato prima, i fornitori di servizi sono obbligati a conservare il traffico degli utenti per archiviare il contenuto di tutte le comunicazioni per un periodo di sei mesi e i relativi metadati per tre anni. Ma soprattutto i servizi che crittografano i dati, dalle chat ai social network, sono costretti a garantire una ""backdoor"", cioè un accesso, alle forze di sicurezza russe."
"Colombia, Duque è il nuovo presidente: il ballottaggio sancisce il ritorno della destra","RIO DE JANEIRO - Iván Duque è il nuovo presidente della Colombia. Con il 53,9 per cento dei voti riporta la destra al governo, distaccando di 12 punti il suo avversario, Gustavo Petro , ex guerrigliero del disciolto M-19 e già sindaco di Bogotà, che ha incassato comunque un buon 41,8 per cento dei consensi. I risultati confermano i sondaggi che assegnavano al delfino di Álvaro Uribe , leader del Centro Democratico, una vittoria scontata. La Colombia si conferma un Paese profondamente conservatore, reduce da un conflitto armato che per oltre mezzo secolo ha provocato una scia di sangue, di lutti e di dolore. Ma i risultati tratteggiano anche un nuovo quadro politico dominato dalla polarizzazione tra destra e sinistra che penalizza il centro escluso dal ballottaggio. Nelle prossime ore sarà interessante analizzare il flusso dei voti che dal fronte di Sergio Fajardo , centrista moderato, si sono riversati su l'uno e l'altro polo. Considerato il più giovane presidente della Colombia, avvocato, imprenditore e già senatore nella passata legislatura, Iván Duque aveva mancato per un soffio la vittoria al primo turno del 27 maggio scorso con il 39,14 per cento dei voti, pari a 7.569.693 dei consensi, il numero più alto nella storia delle elezioni nel Paese andino. Questa volta ne ha incassati quasi 3 milioni in più. E questo nonostante l'afflusso alle urne sia stato decisamente inferiore rispetto al primo turno: su 37 milioni aventi diritto solo il 44 per cento si è recato alle urne, mentre lo scorso 27 maggio era stato il 53 per cento. Contrario a molti aspetti dell'accordo di pace siglato con le Farc, Duque punterà la sua guida politica sul rilancio dell'economia, sulla lotta alla corruzione e un nuovo peso dell'iniziativa privata. Programma apprezzato e sostenuto dalla potente classe imprenditoriale e dei proprietari terrieri. Gustavo Petro farà sentire il peso del suo risultato che è andato oltre ogni aspettativa. Eclettico, espressione di quel movimento anti establishment cresciuto molto negli ultimi anni in Colombia, criticato e amato, puntava invece su un riequilibrio sociale ed economico di un paese ancora diviso tra ricchi e poveri, con larghe sacche di emarginazione. Sosteneva l'accordo di pace che aveva disarmato il più longevo gruppo guerrigliero dell'America Latina, bocciato con un referendum dai colombiani e poi approvato dal Parlamento con un voto molto contestato. Con lui, comunque, la sinistra torna a riaffacciarsi sull'arena politica dopo due secoli di assenza. Sarà proprio il patto storico tra governo e Farc a tenere banco nei prossimi mesi. Duque, pur mantenendolo in vita, è deciso a cambiare alcuni aspetti tra i più criticati dalla popolazione: la presenza di 5 senatori e 5 deputati del nuovo partito Farc al Congresso, la legislazione speciale per gli ex combattenti che si vedranno amnistiati alcuni reati legati alla loro attività di militanti della guerriglia. Da parte delle Farc, dopo l'elezione di Duque, è arrivato un appello al buon senso: ""Il Paese chiede la pace"""
"""Di grammatica non si muore"", un manuale per evitare svarioni","Le vacanze stanno per finire ed è tempo di buoni propositi. E allora, per esprimersi al meglio ed evitare errori e strafalcioni, ben venga Di grammatica non si muore, come sopravvivere al virus della punteggiatura e allo sterminio dei verbi, un manuale che non sa di noia e di dovere, ma che offre regole certe, ""rivisitate"" in modo leggero e divertente. L'autore, Massimo Roscia, non è né un linguista né un erudito; è uno scrittore che si autodefinisce solo ""un artigiano delle parole"". Il che non è poco. Anzi. Lui nella grammatica crede fermamente, ma non a quella paludata e soporifera; preferisce quella brillante e ""pop"" e, per darle un volto nuovo, ha svecchiato l'approccio alle regole rendendolo amichevole e intuitivo. Il risultato è una breve raccolta di consigli per ""parlare e scrivere meglio e per comunicare in maniera più chiara ed efficace"", che non pretende di essere una guida esaustiva ai ""non errori"", ma solo un prezioso strumento per trasformare gli sbagli in un ""tesoretto"", in un percorso positivo e formativo. In sintesi, un vero e proprio manuale di grammatica ""per quelli che la grammatica l'hanno sempre odiata"" . Con promessa dell'autore di ""rimborso garantito al primo sbadiglio"" . E divertente il suo metodo lo è davvero, come quando ironizza sui termini di nuovo conio come ""ciaone"" o ""apericena"" o quando, facendo proprie le fondamenta dell'italiano, le cala con leggerezza nell'attualità espressiva dei nostri giorni, nei ritmi rap, nelle serie tv, nel fantasy o nei videogame. O quando cita gli svarioni più comuni (dall'uso maldestro dell'accento all'abuso disinvolto dell'apostrofo) e crea giochi promemoria per evitare, in futuro, gli stessi errori. Salvando sempre la punteggiatura o il congiuntivo, ormai da tempo nel dimenticatoio. E lo fa a tutto vantaggio dell'uso pratico e vivo della lingua che ""è fatta per essere parlata, adattata, modificata, arricchita, cambiata, rivista, aggiornata, corretta, sempre e comunque amata"". Sorridendo Massimo Roscia propone un prodotto in linea con il suo personaggio, eclettico e variegato, autore di romanzi e racconti, ma anche docente e imbonitore. Un creativo, già fortunato autore di La strage dei congiuntivi , che torna a occuparsi di grammatica con un libro che non segue schemi retrivi, ma che esalta le regole indicandone l'uso, e che suggerisce senza obbligare. Un passatempo per ogni età, utile e spassoso, intelligente e concreto. La grammatica può essere ""pop"", può essere divertente? ""Cancelliamo dalla memoria i vecchi e aridi manuali traboccanti di obblighi, divieti e prescrizioni spesso incomprensibili e riabilitiamo definitivamente la grammatica che è, senza dubbio, pop , giovane, allegra, multicolore, concreta, seducente, dinamica, vivace, sexy e divertente. In fondo, se ci pensate bene, la grammatica non è che un gioco. Come ogni gioco, ha le sue regole (che, una volta apprese e assimilate, vengono applicate in automatico, senza costringere a particolari sforzi o sofferenze); come ogni gioco, misura l'abilità, stimola l'intelletto, sviluppa le competenze, aiuta a gestire meglio i propri stati emotivi, rende più efficace la comunicazione, rallegra lo spirito, procura piacere e - secondo alcuni - favorisce persino la diuresi. E poi, essendo ubiqua e permeando la quotidianità, è uno strumento utile per tutti: per chi intende approfondire la teoria dell'esperienza nella fenomenologia di Edmund Husserl, per chi vuole potenziare armi e abilità per sconfiggere i malvagi boss di Dark Souls III o per chi vuole semplicemente evitare pubbliche figuracce scrivendo su facebook ""grazie per la micizia """". Quali sono gli svarioni più comuni? ""Nonostante i lodevoli sacrifici di genitori, insegnanti, librai, bibliotecari, rappresentanti dei media (vi sarei grato se evitaste di pronunciarlo, almeno in mia presenza, mìdia ), la galleria degli errori è ancora un'attrazione molto frequentata, da grandi e piccini. Si confermano ai vertici della classifica i maltrattamenti degli accenti (Lo sò , fù , quà , mé , stò , tré, và e sì , avverbio e particella affermativa, ingenerosamente svilito al rango di semplice pronome) e degli apostrofi ( po , cera , d'avvero , daccordo , un amica , un'abbraccio, sogni doro ). Stabili gli inciampi sul temuto congiuntivo (anche se ogni tanto un Se io sarei stato o uno Spero che tu stii bene di troppo squarciano il cielo), le sevizie inflitte all'acca (Vietato hai minori, vivo ha Milano, ti anno visto), il che polivalente (la bionda che stavo parlando) e i qual'è scritti con l'apostrofo (ma al riguardo devo riconoscere che elisioni e troncamenti sono argomenti indigesti ai più). Fortunatamente in ribasso le devastanti scariche di piuttosto che usato erroneamente con valore disgiuntivo, le N davanti alle P ( senpre ), i comici propio, pultroppo e almeno che . In preoccupante aumento risultano invece l'uso smodato dei punti esclamativi (che, a volte, superano la dozzina), le epifanie di avvolte e apparte , l'onnipresente e fastidioso diminutivo iperbolico un attimino , ultimamente adoperato anche con valore modale per significare un po' di (aggiungiamo un attimino di sale) e le mutazioni genetiche dell'espressione ce n'è ( ce né , c'è né , cenè o, peggio, c'è n'è ) che si rivela più ostica della formula bruta del bicromato di potassio"". Consigli per parlare e scrivere meglio. ""Vi apparirò banale ma... leggere, leggere, leggere, godendo della lettura. E ascoltare; essere curiosi; viaggiare (non solo in senso geografico); non vergognarsi dei propri errori, che possono trasformarsi in utili indicatori del processo di apprendimento della lingua e, una volta corretti, in occasioni concrete per migliorarsi; consultare sempre un buon dizionario della lingua italiana, caro amico e fido alleato; collezionare parole e significati; aprire la mente; trasformare, attraverso il gioco, l'obbligo in piacere; essere pazienti e costanti; agire gradualmente, partendo dalle costruzioni più semplici per arrivare, con la pratica, a quelle più lunghe e complesse; imparare a riconoscere i diversi contesti linguistici; restituire al dialogo e alla scrittura i valori che a essi competono; rispettare coloro che ci ascoltano o che ci leggono; tenere perennemente attivi i cinque organi di senso; sfogliare ""Di grammatica non si muore"" (nel peggiore dei casi potrete farvi un paio di risate). Chi usa bene le parole - nello scritto e nel parlato - sa, meglio degli altri, essere consapevole, comprendere e farsi comprendere, donare e ricevere gioia"". Massimo Roscia Di grammatica non si muore Come sopravvivere al virus della punteggiatura e allo sterminio dei verbi Sperling & Kupfer Pagg. 238, euro 15,90."
"Robinson, una certa idea di Europa","CHIEDIMI cos’è l’Europa. Il numero di Robinson , in edicola domenica con Repubblica , è dedicato alla cultura europea, a sessant’anni dal Trattato di Roma che fu il primo passo verso l’Unione di oggi. In questo momento di crisi e di muri, abbiamo scelto di farci guidare in questo viaggio dalle parole di Umberto Eco , Stefan Zweig , George Steiner , Tzvetan Todorov , Zygmunt Bauman , Julia Kristeva , Jürgen Habermas , Wim Wenders , Agnes Heller . Da loro abbiamo preso spunto per sviluppare alcuni temi che raccontano “una certa idea di Europa”, dai libri alla scienza. Così Christian Salmon esplora la letteratura, Benjamin Moffit e Jan-Werner Müller spiegano i populismi, Stefano Bartezzaghi il mosaico delle lingue, Marc Augé analizza le radici religiose e gli scienziati del Cern le sfide del futuro. Con Robinson al Cern, il luogo più europeo d'Europa. Ci sono anche le mappe dei caffè storici, luoghi del dibattito e della socialità, gli itinerari per seguire festival di teatro e danza, le scene dei film, le serie tv e i musei. La musica è una colonna sonora dello scrittore Nick Hornby. Infine, una visita al Liceo di Aristotele, la storia dei militanti di Pulse che sostengono l’Europa con l’aiuto del celebre fotografo Tillmans e il network di scrittori che ogni anno, su iniziativa della Società Europea degli Autori, sceglie i libri da tradurre per farli uscire dai propri confini. Lo Straparlando è con Emanuele Severino sulla nascita della filosofia. Oltre allo speciale sull’Europa, i libri, le mostre e gli spettacoli della settimana. E lo spazio dedicato a bambini e ragazzi con la rubrica di Matteo Bussola sui cartoni animati."
"Gb, ""Che ne dite di un Sun senza topless?"" Murdoch lo chiede ai lettori","LONDRA – Un cinguettio di Rupert Murdoch su Twitter riapre la possibilità che il Sun interrompa una vecchia tradizione: la ragazza in topless a pagina 3. Un’abitudine “old fashioned”, all’antica, scrive l’editore del tabloid londinese e magnate dei media di mezzo mondo, per poi aggiungere: “Le donne giovani e belle non sono più attraenti quando indossano abiti alla moda?” Gb, a rischio la pagina 3 del Sun: su Twitter i dubbi di Murdoch Il suo tweet iniziale ha provocato più polemiche che applausi, perché Murdoch ha trovato modo di notare che “le femministe inglesi insistono sempre con la nostra pagina 3 ma scommetto che non comprano mai il giornale”. E tuttavia sembra confermare i dubbi che lo stesso tycoon aveva cominciato a esprimere lo scorso anno, quando aveva affermato, sempre via Twitter, che la ragazza a seno nudo in terza pagina del suo quotidiano di Londra era “qualcosa da secolo scorso”, osservando, come rivolto alle femministe, “potreste avere ragione, non lo so, ci sto pensando”. Brit feminists bang on forever about page 3. I bet never buy paper I think old fashioned but readers seem to disagree. — Rupert Murdoch (@rupertmurdoch) September 10, 2014 La decisione finale forse non l’ha ancora presa, perché anche nel suo commento di oggi Murdoch, pur definendo il topless di pagina 3 “all’antica”, concede che “alcuni lettori possono pensarla diversamente”. Ma l’editore di origine australiana non dice quasi mai niente a caso e se ha ritenuto di tornare sull’argomento, dopo la prima ammissione di un anno fa, significa che probabilmente qualcosa bolle in pentola. Page 3 again. Aren't beautiful young women more attractive in at least some fashionable clothes? Your opinions please. — Rupert Murdoch (@rupertmurdoch) September 10, 2014 Oggi una ragazza in topless campeggia a pagina 3 del Sun come tutti gli altri giorni: “Sabine from London”, la definisce la didascalia. Chissà se domani o la settimana prossima o fra un mese ce ne sarà un’altra in posa simile allo stesso posto. Anche senza il nudo, bisogna dire, le pagine e il sito del Sun, come quelle degli altri giornali popolari inglesi, abbondano di immagini allusive e piccanti. Forse davvero Murdoch si è convinto che quel topless non suscita più nessun richiamo, è diventato un’immagine innocua, qualcosa che i lettori nemmeno notano, nel panorama generale di foto e filmati a sfondo sessuale che ha invaso il web. Nei giornali, del resto, prima o poi anche le tradizioni più consolidate cambiano. Una cosa sola sembra rimanere sempre dov’è, perlomeno nei media anglosassoni: Rupert Murdoch. A dispetto di processi, polemiche e tempestosi divorzi, lo Squalo è sempre al comando. E ora si diverte perfino ad avvertirci che la “Page 3 girl” potrebbe avere i giorni contati. This is fabulous, you're all wonderful! Keep sending those opinions to Rupes! #nomorepage3 #wearedoingthis pic.twitter.com/OuhnfEUXNq — NoMorePage3 (@NoMorePage3) September 10, 2014"
"Riscaldamento globale, l'Ipcc: ""Solo 17 anni di tempo per invertire la tendenza""","BERLINO - La direzione è quella sbagliata e ci sono solo 17 anni di tempo per cambiare rotta. Nonostante gli sforzi e gli impegni dei governi, le emissioni di gas serra continuano ad aumentare e ogni anno toccano nuovi massimi. L'allarme emerge dal nuovo rapporto sul clima presentato stamani a Berlino dal Gruppo intergovernativo di esperti sul cambiamento climatico (Ipcc). Secondo gli scienziati tra il 2000 e il 2010 le emissioni sono aumentate più rapidamente dei tre decenni precedenti: ogni anno abbiamo immesso nell'atmosfera un miliardo di tonnellate di gas serra in più rispetto all'anno precedente. Altro che tagliare: secondo gli esperti, per contenere l'aumento della temperatura globale entro i due gradi, il massimo considerato sostenibile, le emissioni dovrebbero essere ridotte da qui al 2050 almeno del 40% (meglio se del 70%). Un livello altissimo e se continua così difficilmente raggiungibile. Il rapporto sollecita un ""trasferimento massiccio"" dall'uso intentivo dei combustibili fossili alle energie rinnovabili entro i prossimi 16 anni per poter ancora invertire il riscaldamento globale in atto. Altrimenti, entro il 2100 le temperature medie globali aumenteranno fra 3,7 e 4,8 gradi. SCENARI In futuro un miliardo di persone senz'acqua di A. CIANCIULLO Cresceranno i rischi di guerre per le risorse IPCC, gli scenari e l'andamento reale delle emissioni Ottoma Edenhofer, uno dei tre co-presidenti del gruppo di lavoro dell'Ipcc sul global warming, parla chiaro: ""Per evitare interferenze pericolose con il clima, dobbiamo cambiare le nostre abitudini"". Per arrivare al risultato presentato stamani gli esperti hanno analizzato oltre 1200 scenari possibili, elaborati da 31 team internazionali. Quello che manca nel rapporto finale dell'Ipcc è un'analisi è attenta delle cause del continuo aumento delle emissioni: nelle 33 pagine diffuse oggi, che serviranno come guida per un nuovo round di negoziati sul clima nel 2015, manca infatti una parte che era presente nelle versioni trapelate nei mesi passati. In quelle pagine si considerava responsabile dell'aumento delle emissioni la crescente richiesta energetica dei paesi emergenti, sia per la crescita della popolazione che per l'espansione economica. Insomma si puntava principalmente il dito contro la Cina e altri grandi paesi emergenti. I grafici relativi a questa parte sono stati cancellati dalla versione finale. Alaska, il ritiro dei ghiacciai: il fotoconfronto Ma quanto costa ridurre il surriscaldamento? Lo 0,06% del pil ogni anno. ""Non significa che il mondo deve sacrificare la crescita per salvare l'ambiente - spiega ancora Edenhofer - è un ritardo della crescita economica, ma non è un sacrificio"". Tra l'altro, ha aggiunto Edenhofer, questo scenario non esclude dal costo stimato, il risparmio che deriverebbe dalla limitazione dei fenomeni atmosferici estremi e dall'inquinamento dell'aria che respiriamo. Si ritirano i ghiacciai dell'Everest Scioglimento dei ghiacciai, l'atlante che mostra il futuro Le venti città a rischio inondazione"
"Fertility Day, Saviano: ""Campagna drammatica, dimissioni di Lorenzin per incompetenza""","ROMA - Bacchetta Grillo, la Lorenzin e anche Renzi sul ponte sullo Stretto di Messina , Roberto Saviano a Politics, la trasmissione su Rai 3 di Gianluca Semprini. Della campagna Fertility Day non fa che ribadire, con toni forse più duri, quanto aveva già detto nei giorni scorsi quando aveva chiesto a gran voce che venisse ritirata l'iniziativa . E cioè che ""tutta la gestione è stata drammatica"". ""Nel nostro Paese - ha detto lo scrittore - si chiedono le dimissioni solo se c'è un rinvio a giudizio, una condanna, un motivo giudiziario. Ma qui le dimissioni della ministra della Salute, Beatrice Lorenzin , vanno chieste per incompetenza"". Fertility Day, Saviano: ""Ministra Lorenzin si dimetta per incompetenza"". ""Nulla di personale con la ministra"", precisa Saviano. Che però subito dopo rincara la dose prendendosela anche con il premier. ""La politica - ha detto - non può entrare nella vita privata, è insultante. Gli incentivi sulle nascite hanno bisogno di un altro tipo di comunicazione in un Paese dove i consultori non funzionano , dove è impossibile abortire, e dove le famiglie sono costrette ad andare all'estero per la fecondazione artificiale. È tutto un teatro falso. E non si può ridurre tutto come ha fatto Matteo Renzi dicendo che è stata una campagna sbagliata, ma il tema è reale"". ""Quella - ha sottolineato Saviano - era una campagna drammatica non solo per lo squallore del volantino con i ragazzi ricci scuri cattivi rispetto a quelli biondi coi denti scintillanti e buoni. Ma sul piano politico e filosofico"". Saviano, sollecitato dalle domande di Semprini, (ricordando di aver difeso la sindaca Raggi sul caso scorta), ha poi parlato anche del M5S e di Grillo autoproclamatosi a Palermo ""il capo politico"", anzi ""l'elevato"" dei 5Stelle. ""Sono stato spiazzato - ha detto - perché proprio quando il Movimento avrebbe dovuto dimostrare di saper governare, Grillo è rientrato come nocchiere "". A proposito del ponte sullo Stretto di Messina, lo scrittore s'è detto scettico, sostenendo non esserci ancora le condizioni del Paese per garantire un'opera pubblica di quelle proporzioni senza che il ""cemento"" si trasformi in un grande business per le mafie."
"Migranti, al Brennero manifestazione dei centri sociali. Scontri con la polizia","BRENNERO (confine Italia-Austria) - Arrivano in mille, gran parte italiani più qualche no global austriaco, ai milletrecento metri d'altezza della frontiera austriaca: Brenner, Brennero. Vogliono sfidare il governo che ha deciso che fermerà i migranti, i rifugiati, i disperati del Sud del mondo. E alla frontiera scoprono - provando a sfondare per due volte un cordone di diciannove poliziotti austriaci con casco chiuso e manganello in mano - che da oggi il Trattato di Schengen al Brennero non vale più . Non si entra in Austria, non si passa. Le ragioni di sicurezza hanno vinto e i mille, che al momento dello scontro con la polizia di confine sono scesi a trecento, devono retrocedere di fronte alla tenuta del reparto in assetto. Tra pochi giorni, come annunciato dal ministro della Difesa, Hans Peter Doskozil, in quel tratto di confine segnalato da outlet a sconto largo e Ferrari parcheggiate agli ingressi torneranno i controlli automobile per automobile, singolo bus, singolo pullman. E i probabili respingimenti di siriani, afgani, africani. Accadrà su tutti i confini austriaci. I clienti dell'outlet del Brennero, per ora, si muovono comunque senza filtro. Brennero, corteo per i migranti: scontri tra centri sociali e polizia Sono le quattro e venti del pomeriggio quando dieci fila di ""no borders"", provenienti da Trento e da Vicenza, da Venezia, da Ancona, dalla Sicilia, già duecento metri all'interno del territorio austriaco, già sorvegliati ma non bloccati alla nostra dogana da agenti e finanzieri italiani, decidono di non fermarsi: vanno a sfondare a passo rapido un muro di poliziotti austriaci sorpreso. Avanzano, travolgono il blocco centrale della ""polizei"" e riescono ad allargare le loro maglie. I comandi secchi del responsabile del reparto mobile ricompattano in pochi secondi i poliziotti, che subiscono un secondo assalto e usano gli spray urticanti. Funzionano. La polizia respinge i ""no borders"", avanza qualche metro e si ferma. Non ha ordini di picchiare, di fermare ""sì"". Gli attivisti si riprendono, ora a dieci metri di distanza. Dalle retrovie partono pietre, bottiglie di birra. Una colpisce una ragazza sulla faccia: ""Fermi, fermi"". Scontri al Brennero: polizia austriaca respinge centri sociali con spray urticanti. I manifestanti più grandi prendono a pugni due ribelli che continuano a tirare. Pochi metri più in là una dozzina di ""senza frontiere"" corre a bloccare due treni locali: scavalca il guard rail, porta tendine canadesi azzurre sui binari, accende fumogeni. Anche lì i poliziotti recuperano in fretta il campo e allontanano gli invasori. Il traffico dei treni passeggeri viene fermato per dieci minuti, un treno merci è bloccato più a lungo. I ""no borders"", gran parte dei quali reduci da Idomeni, dove durante le feste pasquali hanno portato viveri e sostegno ai profughi bloccati tra Grecia e Macedonia, iniziano a piantare sul fango liberato da poco dalla neve bandiere di accoglienza ai rifugiati. Altre hanno scritte di odio per Salvini. Sulla statale di Brenner, ai piedi dei poliziotti, rullano a vernice bianca un grande ""Welcome refugees"", intorno alla scritta giubbotti di salvataggio arancioni per ricordare il mare-tomba da cui provengono. I ""senza frontiera"" erano arrivati con nove pullman, venti auto e il regionale da Bolzano. ""Con i nostri corpi abbattiamo le frontiere"" era lo striscione che apriva il corteo della loro marcia: ""Opentheborders"". Aprite i confini, ""siamo uomini liberi"". Due famiglie dalla Germania si erano portati i bimbi in carrozzella, un giovane marchigiano si era calato uno scolapasta a casco. Il giro delle parole in libertà al microfono, fuori dalla stazione del Brennero, ancora in Italia, diceva questo: ""Non è l'Europa che vogliamo, libere le merci, respinti i fratelli reduci dalla guerra"". Poi è iniziata la lenta avanzata, è arrivato lo scontro con la polizia, il respingimento. Giurano, i ""no borders"": ""Noi qui torniamo, quando arriverà l'esercito a fermare i profughi torniamo"". Migranti, protesta dei centri sociali al Brennero: scontri con la polizia."
"Cartoons On The Bay, svelato il primo ospite e, in anteprima su Robinson, il poster della nuova edizione","Tutti molto probabilmente conoscono un festival che si chiama Cartoons on the Bay promosso dalla Rai che è il ""Festival internazionale della televisione per ragazzi e dell’animazione cross-mediale"". Organizzato da RaiCom, in collaborazione con la Film Commission Torino Piemonte, la FIP e la Regione Piemonte, è un evento durante il quale i più importanti autori dell'animazione televisiva internazionale si incontrano per fare il punto della situazione di un campo in costante crescita. Non solo, si tratta di un festival in cui vengono premiati i migliori prodotti dell'anno, sia televisivi che cinematografici, corti e lungometraggi. Direttore artistico è anche quest'anno Roberto Genovesi mentre il tema portante di questa edizione è particolarmente affascinante: il ""fantastico"", in tutte le sue declinazioni. In un periodo piuttosto buio come quello che stiamo vivendo è sicuramente un'idea molto azzeccata. Da qui la scelta di Maurizio Manzieri per disegnare il poster di quest'anno: torinese, illustratore per fantasy e fantascienza, nel corso della sua carriera ha firmato copertine per le più importanti case editrici del mondo e vinto una serie infinita di premi tra cui il Premio Europa, due volte il Premio Italia e nel 2003 il prestigioso Chesley Award. Grande sperimentatore, Manzieri è stato anche tra i primi illustratori italiani a esplorare le potenzialità dell’arte digitale, tanto che nel 1997 è tra i firmatari del Manifesto che lancia il ""Movimento del Digitalismo"", che vede nella tecnologia digitale l’affrancamento da barriere come l’unicità dell’opera e rivendica nel digitale non un nuovo strumento ma una nuova estetica. Grazie alla nuova tecnologia l’Arte diviene così senza frontiere, senza barriere, senza tempo e senza discriminazioni sociali. Copertina della rivista-cult della fantascienza, Asimov's Science Fiction  Lo stile di impronta anglosassone lo porta nel tempo a divenire cover artist per riviste cult come Asimov’s Science Fiction , una delle maggiori riviste di fantascienza americane che richiede per una sua copertina l’illustrazione intitolata Paradises lost , originariamente realizzata per l’omonimo romanzo breve di Ursula Le Guin edito da Delos Books. La stessa immagine viene poi utilizzata anche per la copertina della raccolta edita da Gardner Dozois The Year’s Best Science Fiction Thirty-Second Annual Collection . Non è finita: sempre con la stessa llustrazione Manzieri ha vinto il Premio ASIMOV’S SF come Miglior Copertinista dell’Anno assegnato a Chicago durante il Nebula Weekend e il Premio della Critica come Miglior Lavoro Digitale esposto alla WorldCon di Londra del 2014, oltre a essere selezionata per i volumi Spectrum e Infected by art , raccolte che propongono il meglio della produzione mondiale di Arte Fantastica contemporanea. L'illustrazione di Maurizio Manzieri ""Paradises Lost"" vincitrice di alcuni tra i più prestigiosi premi internazionali  Quest’anno Manzieri ha messo dunque invece le sue matite e i suoi colori a disposizione di Cartoons on the Bay, per la nuova edizione del Festival, la numero 23, mettendo insieme la Mole e una delle sue donne del futuro. Robinson ve la mostra qui in anteprima. L'altra notizia importante riguarda il primo ospite internazionale annunciato: Bill Plympton. Nato il 30 aprile del 1946 a Portland, Oregon, ha iniziato a sviluppare la passione per il disegno già da giovanissimo, frequentando il club delle discipline artistiche alle superiori. Dopo l’università si trasferisce a New York nel 1968, e per i successivi 15 anni lavora come art director, illustratore e fumettista, pubblicando su Vogue, Rolling Stone, Vanity Fair, Penthouse, National Lampoon, Glamour, Village Voice e il New York Times. Guardate qui l'ultimo video di Bill Plympton: Hitler's Folly Nel 1983 realizza un sogno a lungo accarrezzato, quello di creare film animati. Lo fa un cortometraggio dal titolo Boomtown , ispirato da una canzone di Jules Feffer, il premio Pulitzer sceneggiatore di film come Conoscenza Carnale , con Jack Nicholson, e Piccoli omicidi . Un battesimo che lo portò poi a realizzare cortometraggi da lui stesso scritti, fino alla nomination all’Oscar del 1988 con Your Face . Nel 1992 esce The Tune , il suo primo lungometraggio, completamente autoprodotto, il primo di una lunga serie, fino a oggi. Strenuo oppositore di Trump, radicale da sempre, Bill Plympton è insieme a Jan Svankamajer il più importante artista dell’animazione indipendente del panorama cinematografico contemporaneo. Cartoons on the Bay 2019, edizione numero 23, si svolgerà dall'11 al 13 aprile 2019 a Torino, anche quest'anno ospitato nelle sale di Palazzo Carignano, Museo del Risorgimento."
"Siria, dagli Usa massicci rifornimenti di armi ai ribelli anti-Assad","NEW YORK - Gli Stati Uniti starebbero fornendo ai ribelli siriani anti-Assad numerosi missili anticarro, forniture massicce come mai accaduto finora. Lo riferisce il New York Times, citando alcuni capi dei gruppi che combattono il regime di Damasco. La fornitura di missili sarebbe ripresa e si sarebbe intensificata rispetto al passato dopo l'inizio dei raid russi in Siria. Missili anticarro 'made in Usà sono cominciati ad arrivare già nel 2013 - spiega il Nyt - attraverso un programma segreto portato avanti da Stati Uniti, Arabia Saudita e altri alleati, per aiutare alcuni gruppi anti-Assad controllati ed addestrati dalla Cia. Ora il flusso sarebbe ripreso in maniera massiccia, con la tacita approvazione degli Usa. I missili del tipo Tow, infatti, insieme a pick-up corazzati verrebbero consegnati sul campo non direttamente dagli americani ma da loro alleati. Amnesty International: gruppi curdi responsabili di crimini di guerra. Sgomberi forzati di civili e demolizioni di abitazioni: i curdi siriani hanno commesso "" crimini di guerra"". Lo afferma Amnesty International in un rapporto sulle operazioni condotte da queste milizie nel nord e nel nordest del paese devastato da quattro anni di guerra civile. In almeno 14 città amministrate dai curdi siriani, spiega Amnesty, sono state ridotte in macerie abitazioni civili e chi vi alloggiava è stato costretto a fuggire. "" In alcuni casi - afferma Lama Fakih, consigliere di Amnesty - "" sono stati dati alle fiamme interi villaggi, che prima erano stati razziati"" con pretesti di crearvi basi militari per la battaglia contro lo Stato islamico."
"""Le facoltà di Medicina hanno 2.000 posti in più"". Oggi sono partiti i test tra le contestazioni degli studenti","ROMA – E’ iniziato oggi il diciottesimo test per l’accesso a Medicina e Chirurgia - è legge, il numero chiuso nelle facoltà italiane, dal 2 agosto del 1999 – e le proteste degli studenti davanti ai dipartimenti italiani trovano un nuovo motivo: le nostre università, si scopre, potrebbero accogliere duemila studenti in più rispetto ai posti banditi dal ministero dell’Istruzione. I dati, che vengono alla luce grazie ai ricorsi avanzati dallo studio legale Bonetti-Delia per conto degli studenti dell’Udu, sono contenuti nell’accordo Stato-Regioni per la stagione 2017. Il calcolo è stato realizzato sulle università pubbliche italiane con facoltà di Medicina all’interno (escludendo, quindi, gli atenei privati e i posti riservati agli studenti extracomunitari). Bene, sono stati gli stessi rettorati ad assicurare di poter offrire – “garantendo standard europei all’istruzione medica” – 10.382 posti. Nel corso degli incontri Stato-Regioni il fabbisogno minimo è addirittura salito a 10.586. Bene, il ministero dell’Istruzione – parliamo sempre dell’Anno accademico 2017-2018, appena concluso - ha programmato e poi bandito 8.625 posti disponibili nei dipartimenti di Medicina delle università italiane. Rispetto al fabbisogno pubblico, sono 1.961 posti (quindi studenti accettati al primo anno di università) in meno. Nei ricorsi presentati in tribunale contro l’accesso programmato si parla di violazione della stessa Legge 264 del ’99, che chiede di applicare il cosiddetto numero chiuso per garantire un equilibrato rapporto tra studenti e docenti, “in ragione”, tra l’altro, “delle aule e delle strutture a disposizione”. Si chiedono gli stessi standard (minimi) da Nord a Sud. Lo chiede l’Unione europea. “È impossibile comprendere perché si siano banditi solo 8.625 posti restringendo di fatto, oltre modo, il numero degli ammessi nelle facoltà in questione”, si legge ancora nel ricorso dell’Unione degli universitari. La stessa Agenzia di valutazione della ricerca universitaria (Anvur) ha espresso perplessità “sulla linearità della riduzione” sostenendo che “la procedura corretta dovrebbe riguardare una più approfondita analisi delle singole offerte formative da parte dei diversi atenei”. Ancora: “Ove l’offerta potenziale del sistema universitario e la domanda di istruzione siano coincidenti, né per il diritto comunitario né per il diritto interno vi è alcuna necessità di contingentare le iscrizioni”. LA CRUI: “POSSIAMO OSPITARE QUINDICIMILA MATRICOLE” Il presidente della Conferenza dei rettori (Crui), Gaetano Manfredi, ha affermato che i posti concessi dal ministero dell’Istruzione per Medicina sono pochi, anche quest’anno (9.799 nel 2018, compresi gli atenei privati e gli studenti extraUe). “Non arriviamo a diecimila posti quando le università italiane sono in grado di ospitare subito quindicimila studenti”. Ha spiegato Manfredi: “A questi numeri possiamo arrivarci con gradualità, in tre stagioni, aumentando in parallelo il numero delle borse di specializzazione a partire dal quarto anno”. Criticata sullo stesso tema – posti concessi inferiori al fabbisogno delle facoltà di Medicina -, l’ex ministra Valeria Fedeli ha recentemente risposto allargando la questione al fabbisogno di medici sul territorio italiano: “L’intesa sui posti totali nazionali tiene conto, per la determinazione dei numeri di Medicina, Veterinaria, Odontoiatria e Professioni sanitarie, delle stime relative alla domanda futura di professionisti da parte del Sistema sanitario, della capacità di assorbimento da parte del mercato di queste figure professionali, dei cambiamenti demografici della popolazione, dei cambiamenti nella modalità di erogazione dei servizi sanitari”. In verità, l’allarme delle organizzazioni sanitarie sulla mancanza – presente e futura – di alcuni tipi di medici è persistente da diverso tempo ( http://www.repubblica.it/salute/medicina/2018/02/09/news/medici_di_famiglia_in_5_anni_14mln_italiani_saranno_senza-188434580/ ). LA PROTESTA DEGLI STUDENTI Gli universitari sono scesi di nuovo davanti alle facoltà di Medicina per protestare contro “la lotteria delle prove per l’accesso ai corsi a numero programmato nazionale”. L’Udu ha distribuito una Guida al test sicuro, “tutto ciò che deve accadere affinché il test si svolga in maniera regolare”. Sono state diverse le contestazioni in passato . Elisa Marchetti, coordinatrice nazionale dell’Unione degli Universitari, dice: “Il diciottesimo compleanno del test lo festeggiano solo gli ordini professionali che traggono vantaggio dal basso numero di laureati, i baroni universitari che in questi anni hanno fatto di tutto per avallare il sistema, i governi che anno dopo anno, indistintamente, hanno messo in campo politiche di smantellamento, le case editrici che con i manuali di preparazione ai test e i vari corsi di formazione ci hanno lucrato sopra. Il risultato è chiaro: il numero chiuso ha sbattuto fuori dall’università oltre un milione di studenti. La Legge 264 del 1999 deve essere abolita”. Nel 2018 i candidati al test sono stati 67.055 , per 9.100 posti disponibili, appunto. Alessio Bottalico, coordinatore degli universitari di Link: “È inaccettabile che uno studente in uscita dalle scuole superiori non possa scegliere liberamente il suo percorso. I test non valutano realmente la preparazione, ma vogliono selezionare e ridurre in numero i futuri studenti universitari. Oggi mancano medici e specialisti nel nostro Sistema sanitario e la situazione in futuro si aggraverà”."
"Pesci nel Mar Morto come nella Bibbia. ""È la profezia di Ezechiele che si compie""","Immaginare vita nel Mar Morto non è cosa semplice, soprattutto per chi ha visitato il lago della depressione più profonda della Terra, a 400 metri al di sotto del livello del mare. Già nel 2011, però, alcuni ricercatori avevano scoperto che le doline - una sorta di conche - di acqua dolce sul suo fondo producevano numerose forme di vita, prevalentemente batteri. Ma ora la scoperta del fotoreporter israeliano Noam Bedin andrebbe oltre. Il fotografo del progetto Dead Sea Revival Project , avrebbe infatti immortalato dei pesci nuotare nel Mar Morto. Una circostanza che sarebbe oscuro presagio di una profezia biblica, raccolta da Ezechiele, per cui al ritorno della vita in quell'area sarebbe corrisposta la fine del mondo. ""Il Mar Morto è tutt'altro che morto. È l'ottava meraviglia del mondo"", ha detto.  Lo stesso Bedin ha spiegato il fenomeno come la realizzazione della profezia di Ezechiele. ""Venite sul Mar Morto e osservate la profezia che si compie!"", ha detto. Per la Bibbia, infatti, l'area intorno al lago sarebbe stata in passato una delle più fertili della regione, fino alla distruzione di Sodoma e Gomorra che ne ha cambiato per sempre i connotati rendendola arida e priva di vita. "" Allora Lot alzò gli occhi e vide che tutta la valle del Giordano era un luogo irrigato da ogni parte - prima che il Signore distruggesse Sòdoma e Gomorra -; era come il giardino del Signore, come il paese d'Egitto, fino ai pressi di Zoar ” (Genesi 13:10). Per la profezia, un giorno dell'acqua proveniente dall'est avrebbe ricoperto tutta la regione, riportando la vita nel mare e nel deserto circostante: "" Mi disse: «Queste acque escono di nuovo nella regione orientale, scendono nell'Araba ed entrano nel mare: sboccate in mare, ne risanano le acque. Ogni essere vivente che si muove dovunque arriva il fiume, vivrà: il pesce vi sarà abbondantissimo, perché quelle acque dove giungono, risanano e là dove giungerà il torrente tutto rivivrà "". (Ezechiele 47:8-9), e ancora: "" Lungo il fiume, su una riva e sull'altra, crescerà ogni sorta di alberi da frutto, le cui fronde non appassiranno: i loro frutti non cesseranno e ogni mese matureranno, perché le loro acque sgorgano dal santuario. I loro frutti serviranno come cibo e le foglie come medicina "" (Ez. 47:12). Nonostante il taglio mistico dato al fenomeno, è proprio l'abbassamento del livello dell'acqua uno dei punti su cui Bedin cerca di sensibilizzare l'opinione pubblica. ""Il Mar Morto offre scenari spettacolari grazie alle sue costruzioni di sale, ma ogni giorno perde l’equivalente di 600 piscine olimpiche di acqua, una vera e propria catastrofe ambientale”, ha detto. “La prossima generazione non potrà godere del Mar Morto come lo conosciamo oggi"". Negli ultimi due anni il giornalista ha documentato i cambiamenti e i fenomeni geologici del lago con dei tour in barca per educare i visitatori sullo stato dei cambiamenti del bacino. In passato fiumi e torrenti, in particolar modo il Giordano, riversavano le acque dolci nel Mar Morto, che è diventato così salato perché l'acqua, evaporando, rilasciava sul suolo sali minerali disciolti che si accumulavano. Questo ha impedito che forme di vita più grandi, come i pesci, sopravvivessero. Negli anni Cinquanta però le autorità di Amman hanno deviato il corso del Giordano per raccogliere acqua potabile, e questo ha causato il drastico abbassamento del livello dell'acqua del lago che continua a diminuire per più di un metro all'anno. Un progetto per risolvere il problema potrebbe essere quello dell'impianto di desalinizzazione sul Golfo di Aqaba, che permetterebbe alla Giordania di ottenere acqua potabile dal Mar Rosso e di riaprire la diga del Giordano verso nord. Problemi politici hanno però bloccato il progetto, e l'impianto è in fase di stallo. Nel frattempo, lo stillicidio del Mar Morto continua. E non sarà qualche pesce a fermarlo."
"Aids, l'allarme degli esperti: ""C'è il rischio di una nuova pandemia""","Mancano i soldi per la lotta all’Aids e l’epidemia potrebbe ricominciare a compiere le sue ecatombi, come accadeva in passato. E’ l’allarme che lanciano gli esperti riuniti oggi ad Amsterdam in una conferenza internazionale indetta per fare il punto sulla malattia. Per tenere a bada il virus servirebbero almeno 7 miliardi di euro, che però non ci sono. Ora, con la spinta demografica galoppante nei Paesi africani più colpiti dall’Hiv, esiste il rischio di una nuova, gravissima crisi che le istituzioni preposte non potrebbero controllare. Nel pianeta si contano oggi 36,9 milioni le persone sieropositive, le quali grazie alle terapie antivirali possono tenere a bada il loro Aids. E nel 2016, il numero di decessi è sceso per la prima volta sotto il milione di persone, attestandosi a 990 mila morti, i quali sono ancora diminuiti nel 2017 quando il virus ha falciato 940 mila vite. Anche l’agenzia delle Nazioni Unite contro il male, Unaids, mette in guardia sul fatto che mancano i finanziamenti per ridurre la minaccia di una nuova pandemia entro il 2030. Non sono soltanto i giganti del Big Pharma a disinteressarsi del problema Aids, tagliando i fondi alla ricerca per nuovi farmaci poiché questi sarebbero destinati soprattutto a Paesi dall’economia malconcia e dunque non in grado di acquistarli per i loro malati. Gli esperti temono anche una forte diminuzione delle sovvenzioni americane, storicamente le più cospicue. Le organizzazioni umanitarie e i ricercatori del settore paventano infatti i tagli promessi dall’amministrazione Trump nella lotto all’Aids, non ancora approvati dal Congresso di Washington. Ndulu Kilonzo , del Consiglio keniano sul controllo dell’Aids, sostiene che senza grossi investimenti non si riuscirà neanche ad avvicinarsi agli obiettivi fissati dalla comunità internazionale per il 2030. «Siamo lontanissimo dal raggiungimento del traguardo, non solo per quanto riguarda l’eliminazione del virus, ma anche per ciò che riguarda la sua prevenzione». A quest’ultimo proposito, basta dire che sono fortemente diminuiti anche i fondi per la distribuzione di preservativi in Africa, uno dei mezzi più efficaci per stroncare la diffusione del male."
"Epatite C: più infezioni per piercing, tatuaggi e manicure a rischio","ATTENTI a trattamenti estetici a piercing e tatuaggi. Perché sono sempre più frequenti i casi di epatite C contratti attraverso manicure, pedicure, rasature dal barbiere, piercing e tatuaggi, responsabili del 34% dei casi segnalati nel 2017. A metterlo in evidenza è il primo bollettino del Sistema epidemiologico integrato delle epatiti virali acute (Seieva) dell'Istituto superiore di Sanità. NUMERI IN CALO Il dato positivo invece è che dal 1985 a oggi in Italia c'è stato un calo generale per tutte le infezioni da epatite, in particolare B e C. In oltre 30 anni l'incidenza è scesa dagli oltre 10 casi per 100mila abitanti della fine degli anni '80 a meno di 1 caso per 100mila dal 2010 per l'epatite B e dal 2000 per l'epatite C. EPATITE C Nel 2017 i casi di epatite C sono stati 47, con i numeri più alti in Lombardia (10), Emilia Romagna e Toscana (8 in entrambe), la maggior parte tra i 35 e 54 anni e negli uomini. Uno dei principali fattori di rischio è la tossicodipendenza (31,8%), ma sono aumentati altri tipi di infezione, come i trattamenti di bellezza (34%), rapporti sessuali a rischio (31%) e l'esposizione in ospedale (30%), con emodialisi, interventi chirurgici, endoscopia o trasfusioni. EPATITE B E sempre quest'anno i casi di epatite B segnalati al 22 novembre sono stati 178, principalmente in Toscana (32) e Lombardia (27) e in uomini tra i 35 e 54 anni. Anche se molti casi si sono avuti in soggetti a rischio (tossicodipenti o conviventi con persone portatrici del virus, 16%), l'infezione per via sessuale (28%) è ancora molto frequente, così come in ospedale (12%) o con trattamenti di bellezza, tatuaggi e piercing (25%). EPATITE A Per quanto riguarda l'epatite A, negli anni ci sono stati diversi picchi epidemici. Dopo quello del 1997, i più recenti sono quelli del 2013-14, associato al consumo di frutti di bosco congelati, e del 2016-17 tra uomini che hanno rapporti sessuali con altri uomini. Dal primo gennaio infatti i casi segnalati sono stati 2.583, in particolare in Lombardia (707) e Veneto (419)."
"Pd, Speranza si candida ad antiRenzi. Bersani incalza Gentiloni: ""Agire contro voucher e facili licenziamenti""","""Sarò Davide contro Golìa"". Con una metafora biblica Roberto Speranza , esponente della sinistra del Partito democratico, annuncia la sua candidatura alla segreteria e la sfida a Matteo Renzi, premier uscente e segretario del partito in carica. ""Io al congresso del Pd ci sarò con la mia storia, con umiltà e coraggio, con le mie idee"", dice Speranza, aprendo i lavori della manifestazione promossa dalla minoranza dem L'Italia prima di tutto - un nuovo Pd per ricostruire il centrosinistra , al centro congressi Frentani di Roma. L'iniziativa di Speranza trova il sostegno pieno di Pier Luigi Bersani, che intanto manda un messaggio al governo Gentiloni sul Jobs Act, aspettando che la Consulta si esprima sull'ammissibilità dei tre quesiti referendari promossi dalla Cgil: ""Lasciamo stare quanti mesi dura, a volte a far le cose bastano solo poche ore. E il governo deve governare. A iniziare da un intervento sui voucher, poi con una ragionevole tutela nei confronti dei licenziamenti: se non vogliamo fare l'articolo 18, facciamo il '17 virgola'"". Speranza si candida a segreteria Pd: ""Davide contro Golia, accetto la sfida"". ""Io mi batterò al congresso che verrà - promette Speranza -. Credo che oggi il Pd debba cambiare profilo. Non ci deve essere un uomo solo al comando, ma ci deve essere un collettivo che si deve mettere al servizio della ritessitura del centrosinistra. Qualcuno penserà Davide contro Golia: bene, io accetto la sfida perché so di non essere solo"". Durissimi i toni contro Renzi: ""Ci vuole una nuova stagione di umiltà. E l'umiltà è il contrario dell'arroganza. L'arroganza di chi oggi dice di avere in mano il 40 per cento. E' una follia, è una illusione"". ""Bisogna superare le tante correnti, a partire dalla nostra. Superiamo subito insieme quello che c'è. Noi lo facciamo sin da oggi - insiste ancora Speranza, ringraziando tra gli ospiti in sala Michele Emiliano ed Enrico Rossi - . Riaggreghiamo le tante energie che ci sono rimescolando le carte. Serve una nuova partenza, provando a parlare dentro al Pd, ma anche al tanto Pd che c'è fuori dal Pd. Persone di sinistra, ma anche tanti cattolici democratici, tanti che hanno creduto nell'Ulivo. Io dico alle persone che hanno dubbi, aiutateci a rifondarlo. Tornate ad iscrivervi. Riprendetevi il Pd. Qualcuno, sbagliando, urla fuori fuori, noi insistiamo col dire dentro dentro!"". Speranza (Pd): ""Cambiamo, Alfano e Verdini non hanno nulla a che fare con noi"". Ai cronisti, che gli chiedono se sosterrà la candidatura di Speranza al congresso rinunciando alla propria, Michele Emiliano dice che ""è presto per parlare di nomi. Altrimenti facciamo come Renzi. Al congresso con un 'tridente'? Queste valutazioni nel concreto le faremo dopo. Ma serve un candidato unico della sinistra. Intanto partiró per questo viaggio per l'Italia con Speranza"". Durante il suo intervento, Emiliano aveva detto che, in questo viaggio, ""se con noi venisse anche Enrico Rossi sarebbe ancora meglio"". Di qui, la suggestione del tridente. Perché, aveva aggiunto il governatore pugliese, ""non abbiamo di fronte un avversione normale (Renzi, ndr), ma uno che fa le regole a modo suo. Che ha sbagliato la legge elettorale e la riforma della Pa, il referendum gliel'ha bocciato il popolo"". Enrico Rossi invece ribadisce apertamente la sua, di candidatura: ""Io ci sono, mi sono proposto, ho dato la disponibilità ad andare avanti"". E, pur invocando ""unità, ce lo chiede la nostra gente, un'area sociale di sinistra che vuole essere riaggregata"", si dice ""contrario all'idea di una confederazione di tutti contro Renzi. Troveremo un modo, ora contano più i contenuti dei nomi"". Al Pd, invece, Rossi chiede ""un congresso vero, o i nostri ci spellano vivi. Non siamo più in grado di andare in giro a mettere gazebo e chiedere un'altra volta chi è il più bello del reame"". E Renzi, insiste il governatore toscano, ""deve dare le dimissioni perché così è previsto dallo statuto e non possiamo cambiare di nuovo lo statuto per Renzi. Lo abbiamo già fatto"". Pier Luigi Bersani interviene alla manifestazione per sottolineare il ""fatto politico rilevante"" rappresentato dall'iniziativa, che può ""creare un'alternativa che renda possibile per il Pd promuovere un nuovo campo largo per il centrosinistra"". ""Noi - dice l'ex segretario dem - non possiamo farcela se non produciamo una idea per il Paese. Quello che manca è una idea. Roberto si è occupato di questo"". Ovvero, passare dalla ""narrazione rosea"" renziana a ""un'altra logica, dare l'idea di un Paese che sia sincera e veritiera. Le potenzialità sono grandi ma possono arrivare solo con un'idea veritiera"". Quanto al dibattito sulle candidature, Bersani taglia corto infilando nel discorso la citazione di La leva calcistica del '68 del ""poeta"" Francesco De Gregori: ""Cariche, ruoli, visibilità. Diciamolo col poeta. Non è mica da questi particolari che si giudica uno che fa politica. Uno che fa politica da sinistra lo vedi dal coraggio, dall'altruismo, dalla fantasia "". Pd, Bersani cita De Gregori: ""Il politico di sinistra lo vedi dal coraggio, dall'altruismo e dalla fantasia"". Per Bersani ora bisogna lavorare, senza cedere ""all'amarezza o al rancore"". Anche se, ricorda, nel Pd di Matteo Renzi troppi sono ""stati zittiti e messi isolamento, impedendo loro di dare un contributo di esperienza o anche solo di pensiero. Lo so, conosco il clima pesante, di tensione, di ostilità, persino il dileggio organizzato. Noi umani abbiamo visto cose che non avremmo mai immaginato di vedere. Ho sentito dire: o cambi idea e ti pieghi, o sei un traditore. Ora anche l'ostracismo verso chi ha votato No. Noi non ci impressioniamo, noi stiam sereni davvero. Sappiamo di avere svolto e di svolgere una funzione importante: tenere il Pd agganciato alla realtà e ad alcune delle sue radici più solide e profonde"". Ma intanto, cambia registro Bersani, c'è un Paese che necessita di una ""grande iniziativa di manutenzione: le frane, le scuole, le bonifiche, il nostro Appennino. E non mi si venga a dire non ci sono i soldi..."". Ma si può già chiedere al governo Gentiloni di affrontare almeno tre punti: ""Il primo, riprendere in mano i diritti del lavoro, il secondo riguarda la forbice sociale, infine il ruolo diretto e indiretto del pubblico negli investimenti. Aggiungerei una ragionevole tutela in materia di licenziamenti. Dare, inoltre, un'aggiustata alla questione della scuola"". Cosa farà Renzi? La risposta del segretario si conoscerà all'assemblea del Pd convocata domenica mattina a partire dalle 10 all'hotel Ergife di Roma."
"Ali Azar: ""Ancora poche ore e gli islamisti ci avrebbero massacrato""","""GLI islamisti stavano per massacrarci tutti. Sarebbe accaduto nelle prossime ore, perché ormai erano vicinissimi a noi"", dice Ali Azar, 56 anni, insegnante di Amerli, che raggiungiamo sul cellulare poche ore dopo la rottura dell'assedio della sua città. ""Agli uomini che erano sulle barricate per difenderci, i jihadisti urlavano che una volta conquistata la città li avrebbero uccisi tutti, e che avrebbero stuprato le loro donne e i loro figli. Ma se pensavano di intimorirli si sbagliavano di grosso, perché con le minacce non hanno fatto altro che rendere i nostri combattenti più coraggiosi"". Quando vi siete accorti che il vostro destino stava cambiando? ""Ieri notte (sabato, ndr), quando dal cielo hanno cominciato a lanciarci beni di ogni genere, ma soprattutto acqua e cibo, di cui avevamo più bisogno. Poi stamattina molto presto, quando in lontananza si sono chiaramente udite forti esplosioni. Abbiamo subito pensato a un attacco dei ""buoni"", a un'offensiva per liberarci, perché fino a quel momento ancora non avevano sentito frastuoni del genere. Ma alcuni di noi, i più pessimisti, hanno invece pensato che gli uomini dello Stato islamico avessero fatto saltare in aria un intero villaggio attorno ad Amerli, o avessero disseminato esplosivo su un pezzo di montagna, su una strada o su un ponte per impedire l'arrivo di aiuti"". A che ora sono entrati in città i primi soldati iracheni? ""Io ho visto prima arrivare i peshmerga, i combattenti curdi. Sono arrivati presto, intorno alle 7 del mattino erano già in centro. Non erano numerosi, e una volta entrati ad Amerli sembravano ancora guardinghi, come se fossero ancora a caccia di islamisti. Ma hanno trovato noi, che li abbiamo accolti con la gioia che può immaginare"". E' stato davvero così duro l'assedio? ""Sì, soprattutto nelle ultime due settimane, perché negli ultimi due mesi abbiamo esaurito tutte le nostre scorte d'acqua e di cibo. E nell'ospedale della città mancava tutto, dagli antibiotici agli anestetici. Ma la cosa più pesante è stata convivere con la paura: di essere stati abbandonati da tutti, di morire di fame e di sete, o peggio, di finire prima o poi nelle mani di quei criminali che ci avrebbero ammazzati tutti come avevano promesso di fare. Inoltre, da qualche giorno i colpi di mortaio con cui ci bersagliavano erano sempre più precisi"". Che cosa la spaventa adesso? ""In questo momento siamo tutti così felici della rottura dell'assedio che nulla più ci fa paura. Ma domani o tra una settimana le nostre inquietudini risorgeranno intatte. E ci chiederemo se lo Stato islamico è davvero così forte come sembra, se continuerà a perseguitarci, noi turcomanni sciiti, come fa da mesi, e non solo qui ad Amerli. Soprattutto, ci domanderemo se non converrebbe anche a noi, come hanno fatto altri, lasciare le nostre case e le nostre terre per rifugiarsi nel sud del Paese a maggioranza sciita""."
"""Il datore di lavoro non può controllare a tappeto email e web del lavoratore""","ROMA - Il datore di lavoro non puù controllare in maniera indiscriminata la posta elettronica e la navigazione web dei suoi lavoratori. Perché questo è in contrasto con il Codice della privacy e con lo stesso Statuto dei lavoratori. La decisione è stata adottata dal Garante, che ha vietato a un'università il monitoraggio massivo delle attività in Internet dei propri dipendenti. Il caso era nato proprio dalla denuncia del personale tecnico-amministrativo e docente, che lamentava la violazione della propria privacy e il controllo a distanza posto in essere dall'ateneo. Durante l'istruttoria, l'amministrazione ha respinto le accuse, sostenendo che l'attività di monitoraggio delle comunicazioni elettroniche era attivata saltuariamente, e solo in caso di rilevamento di software maligno e di violazioni del diritto d'autore o di indagini della magistratura. L'Università aveva inoltre aggiunto che non venivano trattati dati personali dei dipendenti che si connettevano alla rete. L'istruttoria del Garante ha invece evidenziato che ""i dati raccolti erano chiaramente riconducibili ai singoli utenti, anche grazie al tracciamento puntuale degli indirizzi Ip (indirizzo Internet) e dei Mac Address (identificativo hardware) dei pc assegnati ai dipendenti"". L'infrastruttura adottata dall'ateneo, diversamente da quanto affermato, ""consentiva poi la verifica costante e indiscriminata degli accessi degli utenti alla rete e all'email, utilizzando sistemi e software che non possono essere considerati, in base alla normativa, 'strumenti utilizzati dal lavoratore per rendere la prestazione lavorativa""'. Tali software, infatti, non erano necessari per lo svolgimento della predetta attività ed operavano, peraltro, in background, con modalità non percepibili dall'utente. E' stato così violato lo Statuto dei lavoratori - anche nella nuova versione modificata dal cosiddetto Jobs Act - che in caso di controllo a distanza prevede l'adozione di specifiche garanzie per il lavoratore"". Nel provvedimento il Garante ha rimarcato che ""l'Università avrebbe dovuto privilegiare misure graduali che rendessero assolutamente residuali i controlli più invasivi, legittimati solo in caso di individuazione di specifiche anomalie, come la rilevata presenza di virus. In ogni caso, si sarebbero dovute prima adottare misure meno limitative per i diritti dei lavoratori"". L'Autorità ha infine riscontrato che l'Università ""non aveva fornito agli utilizzatori della rete un'idonea informativa privacy, tale non potendosi ritenere la mera comunicazione al personale del Regolamento relativo al corretto utilizzo degli strumenti elettronici, violando così il principio di liceità alla base del trattamento dei dati personali"". L'Autorità ha quindi dichiarato illecito il trattamento dei dati personali così raccolti e ne ha vietato l'ulteriore uso, imponendo comunque la loro conservazione per consentirne l'eventuale acquisizione da parte della magistratura."
"Trieste, locandina censurata: salta la mostra sulle leggi razziali","TRIESTE - Una foto in bianco e nero di tre ragazze sorridenti, con libri e cartelle in mano. In basso la prima pagina del quotidiano Il Piccolo , datata 3 settembre 1938: ""Completa eliminazione dalla scuola fascista degli insegnanti e degli alunni ebrei"" il titolo che annunciava l'applicazione delle leggi razziali. È la locandina scelta a Trieste per la mostra ""Razzismo in cattedra"", promossa dal liceo Petrarca a 80 anni dalla promulgazione delle leggi razziali. E saltata proprio per via di quella immagine. ""Troppo forte"" secondo il Comune. Come racconta oggi Il Piccolo di Trieste, mercoledì, il giorno fissato per l'inaugurazione, chi si è presentato per il taglio del nastro ha trovato luci spente e porte chiuse nella sala comunale che doveva ospitare la mostra. Per concedere gli spazi e co-organizzare l'evento, l'amministrazione avrebbe chiesto di modificare il manifesto. Una richiesta arrivata tardi e senza ulteriori dettagli, tanto da spingere il liceo a rinunciare alla mostra in attesa di trovare una sede alternativa. ""Il 31 agosto la referente del progetto viene convocata dall'assessore comunale alla Cultura Giorgio Rossi"", racconta sul giornale triestino la dirigente scolastica del Petrarca, Cesira Militello. ""Nel corso dell'incontro le viene chiesto di modificare il manifesto dell'iniziativa. A quel punto ho scritto chiedendo dettagli sulle modifiche, ma non ho ricevuto più risposta, come non ho ricevuto conferma della disponibilità alla co-organizzazione e per questo a ridosso dell'inaugurazione abbiamo inviato comunicazione di rinuncia alla sala"". Ancora un problema di manifesti, dopo la polemica che ha investito il poster di Marina Abramovic per la 50esima edizione della Barcolana , la storica regata triestina. "" Chi conosce il mio vissuto sa che sono una persona liberale"", replica l’assessore Rossi. ""Di fronte alla locandina della mostra, in accordo con il sindaco, ho scelto di muovermi con prudenza e memore di tutta una serie di precedenti, da una contestata mostra dedicata alla Palestina al recente manifesto della Barcolana"" . L'assessore spiega che dall'istituto non sono arrivate proposte alternative e ribadisce: ""Coorganizzare significa condividere le cose e non imporle""."
"Europa, affidato all'Italia il primo progetto per arginare le migrazioni irregolari in Etiopia","ROMA - E' stato firmato con il Commissario Europeo per la Cooperazione Internazionale e lo Sviluppo, il diplomatico croato Neven Mimica, l'accordo per l'affidamento all'Italia del primo progetto finanziato dal Trust Fund UE, sulle cause profonde delle Migrazioni in Africa, lanciato al Vertice della Valletta dello scorso novembre. ""Si tratta di un risultato importante, fortemente voluto dal Ministro Paolo Gentiloni - secondo fonti della Farnesina - e in virtù di tale accordo viene delegata all'Italia la gestione di un progetto del valore di 20 milioni di Euro denominato ""SINCE"" - "" Stemming irregular migration in Northern and Central Ethiopia "", formulato sulla base di una stretta concertazione tra la nostra Unità Tecnica Locale a Addis Abeba, con il supporto dell'Ambasciata, e la Delegazione UE a Addis"". Gli scopi del progetto. Il progetto mira a creare condizioni favorevoli per lo sviluppo economico e l'occupazione in Etiopia, con un focus particolare su giovani e donne nelle regioni in cui è maggiore l'incidenza dei fenomeni migratori. Sotto il profilo politico, il Vertice della Valletta è stato caratterizzato dalla volontà dei Capi di Stato e di Governo di veicolare un messaggio orientato all'azione. Il Piano d'Azione adottato nell'occasione ha individuato obiettivi specifici da realizzare con tempi assai serrati. ""L'Italia ha bruciato ogni tappa"". ""La creazione del Trust Fund - sempre secondo fonti del Ministero degli Esteri e della Cooperazione internazionale - ha fornito uno strumento cruciale per canalizzare questo bisogno di risposte immediate e di impatto. Firmando il primo accordo di delega di un progetto finanziato dal TF ad un mese dal Vertice, l'Italia ha bruciato ogni tappa, permettendo alla Commissione, da un lato, di dimostrare di essere all'altezza dell'obiettivo annunciato e guadagnando, dall'altro, un ruolo di primo piano tra gli Stati Membri. E' stato così confermato - sempre secondo fonti della Farnesina - un credito politico importante del nostro Paese presso le istituzioni UE su un tema su cui abbiamo investito tanto nel Semestre di Presidenza""."
"Messico, rapite e uccise da una banda di uomini armati sei donne","I corpi di sei donne, rapite venerdì pomeriggio da un gruppo di uomini armati, sono stati ritrovati sabato mattina in una scarpata lungo la strada che collega Ciudad Victoria a Tula, in una località nota come ""Cappella della Santa Morte"", nello stato di Tamaulipas, nel nord del Messico. La notizia è stata confermata dalle autorità locali. Le donne sono state rapite da uomini armati venerdì pomeriggio mentre si trovavano in un negozio di alimentari, ha detto il pubblico ministero che sta indagando. I corpi sono stati ritrovati vicino al luogo del loro rapimento, ha detto il portavoce della sicurezza di Tamaulipas. Secondo la stessa fonte, i corpi portavano i segni di violenze e dei colpi di arma da fuoco con i quali sono state uccise. Il Tamaulipas, situato al confine con gli Stati Uniti, ha uno dei più alti tassi di criminalità nel paese ed è teatro di una guerra sanguinosa tra il cartello del Golfo e quello degli Zetas; una guerra per il controllo dei 'varchi' attraverso i quali viaggia la droga destinata al mercato nordamericano della fa le spese soprattutto la popolazione civile. Il Messico è travagliato da decenni dai conflitti e dalla violenze legati al controllo del mercato della droga. Nel dicembre 2006 il governo federale lanciò un'offensiva militare èper contrastare la criminalità e i narcotrafficanti, ma da allora oltre 200.000 persone sono state assassinate."
"Gioia Tauro, due settimane dopo il rogo mortale ancora disastrose le condizioni di accoglienza e sicurezza","ROSARNO - A due settimane dal rogo della baraccopoli di San Ferdinando , che nella notte tra il 26 e il 27 gennaio ha distrutto gran parte delle abitazioni di fortuna e causato la morte di una donna di 26 anni, ancora una volta cè allarme e preoccupazione per ""la colpevole incapacità delle istituzioni di fornire risposte urgenti e concrete per il superamento della situazione drammatica degli alloggi e delle condizioni e igienico-sanitarie dei circa 2.000 lavoratori agricoli stranieri che si concentrano nella zona industriale di San Ferdinando"". La denuncia arriva da Medici per i Diritti Umani (MEDU) e da Amnesty International Italia, che chiedono alle istituzioni garanzie per soluzioni immediate di accoglienza, sicure e dignitose. Può risultare interessante, a questo proposito, leggere un reportage di Repubblica.it - Mondo Solidale da Rosarno di 10 anni fa . Bruciano di tutto: alto il tasso di tossicità. La tensostruttura della protezione civile, approntata nelle ore immediatamente successive al rogo e in grado di ospitare solo 198 persone, è stata smantellata la mattina dell'8 febbraio scorso e solo parte delle persone accolte sono state trasferite, in modo del tutto improvvisato e sbrigativo, presso una nuova tendopoli del Ministero dell'Interno, situata a poca distanza: 29 tende in grado di ospitare fino a 174 persone, senza servizi igienici, acqua ed elettricità, montate sulla terra nuda, in un'area che poche gocce possono trasformare in una palude. Eppure, secondo un rapporto dell' ARPACAL , consegnato qualche giorno fa alla Prefettura di Reggio Calabria, occorre mettere in sicurezza quanto prima l'area su cui insiste la vecchia tendopoli e le persone che ci vivono, visto l'alto grado di tossicità, dovuto alla combustione incontrollata di rifiuti eterogenei in grado di produrre diossine ed altre sostanze inquinanti dannose alla salute umana- che rende necessario e prioritario tutelare vite umane. Tutte le promesse non mantenute. Solo due giorni prima del nuovo trasferimento, le associazioni attive nella Piana di Gioia Tauro erano state convocate dal Commissario Straordinario di Governo e dal Sindaco di San Ferdinando - c'era anche 11 interlocutori istituzionali presenti - per essere informate sulle soluzioni individuate dalle istituzioni per far fronte nell'immediato alle sempre più critiche condizioni di vita dei lavoratori rimasti a vivere nei resti insalubri della vecchia baraccopoli. In quell'occasione, MEDU, assieme alle altre associazioni presenti, aveva chiesto che la struttura in corso di allestimento fosse predisposta in modo tale da garantire condizioni di vita dignitose e adeguate: servizi igienico-sanitari in numero proporzionato alle persone, riscaldamento delle unità abitative, operatori con formazione specifica, assistenza, orientamento sociale e legale, mediazione linguistica e culturale, informazioni sui diritti dei lavoratori agricoli. Niente di tutto questo è stato realizzato. Il rischio che nasca un nuovo luogo di isolamento. In relazione alla soluzione a medio termine prospettate dalle istituzioni - un campo container attrezzato nel vicino territorio del comune di Gioia Tauro, nella cosiddetta area ""ex opera Sila"" - sia MEDU che Amnesty chiedono che vengano precisati i tempi di realizzazione, il numero di posti disponibili, le risorse a disposizione e le condizioni generali di accoglienza. Inoltre, in attesa di conferma della possibilità di utilizzo del luogo indicato da parte del Comune interessato, MEDU e Amnesty chiedono acneh garanzie sui rischi per la salute che derivano dalla presenza di un inceneritore nell'area. ""Resta, infine - si legge in un documento congiunto - il timore che l'isolamento, l'assenza di un sistema di trasporti pubblici adeguato, la mancanza di un reale impegno nella prospettiva dell'inclusione sociale, possano creare un ennesimo luogo di esclusione, marginalità e sfruttamento, con inevitabili conseguenze anche in termini di conflittualità sociale"". L'assenza della Regione Calabria. Sempre per quanto riguarda le soluzioni di medio-lungo termine, MEDU e Amnesty sottolineano che tutto l'onere non può ricadere solo sui Comuni di San Ferdinando e di Rosarno, ma si deve estendere a tutti i Comuni della piana di Gioia Tauro, attraverso il coordinamento delle istituzioni coinvolte, in primo luogo la Regione Calabria. ""E' infatti preoccupante- si legge ancora nel documento diffuso - che la Regione, già investita del compito di promuovere ""politiche di promozione e sostegno abitativo in favore dei lavoratori agricoli stagionali e iniziative volte a incentivare la loro integrazione nella piana di Gioia Tauro"", sia oggi del tutto assente."
"Abu Mazen-Peres, l'incontro di preghiera in Vaticano sarà l'8 giugno","ROMA - La data è stata fissata. Con qualche difficoltà. Si vedranno domenica 8 giugno, nel pomeriggio, in Vaticano, i presidenti di Israele e della Palestina - Shimon Peres e Abu Mazen - per l'incontro di preghiera voluto da papa Francesco. Lo ha comunicato stasera la sala stampa della Santa Sede, specificando che ""tale data è stata infatti accettata dalle due parti"". L'incontro avverrà dunque nel giorno della Pentecoste, dal momento che dovevano essere scartate le date del 6 giugno, venerdì, giorno festivo per i musulmani, e anche del 7, per via del sabato. I tempi dovevano essere brevi poichè l'incontro, convocato da Bergoglio mentre si trovava in Terra Santa e subito accettato dai due leader, doveva svolgersi prima dell'imminente scadenza del mandato del presidente Peres. Ora che la data è fissata, si definiranno le modalità e i contenuti dell'inedito vertice di pace - un clamoroso successo diplomatico del Papa argentino - che vedrà anche la presenza di un rabbino e di un religioso musulmano. ""Sarà un incontro di preghiera - ha voluto precisare Bergoglio ai giornalisti durante il volo di ritorno dalla Terra Santa -, non sarà per fare una mediazione o cercare soluzioni, no. Ci riuniremo a pregare, soltanto. E poi, ognuno torna a casa. Ma io credo che la preghiera sia importante e pregare insieme senza fare discussioni di altro tipo, questo aiuta"". Intanto la stampa internazionale sottolinea ancora la grande ""sorpresa"" riservata da Francesco domenica scorsa in Medio Oriente che ne conferma la statura di leader globale. ""E' difficile sostenere che Papa Francesco non sia il miglior politico al mondo dopo il suo viaggio in Terra Santa quest'ultimo fine settimana"", scrive sul sito di Time il commentatore Christopher J. Hale. Ad ogni modo, ""questa potrebbe essere la spinta di cui aveva bisogno il segretario di Stato John Kerry per ravvivare questo processo di pace, che è stato largamente fermo negli ultimi quattro anni"". L'articolo di Hale, riportato dall' Osservatore Romano , invita a non sottovalutare il ruolo della testimonianza religiosa per la costruzione della pace, e ricorda che la giornata di preghiera e digiuno per la Siria promossa lo scorso settembre da Francesco fece sì che fosse evitato l'intervento militare Usa nel Paese."
"Anziani, ""Non chiamiamoli ""vecchi"" perché non lo sono e possono ancora dare contributi importanti""","ROMA - A due anni di distanza dal Patto Federativo a tutela degli anziani, costituito nel febbraio di due anni fa, da sette tra le più rappresentative associazioni “di categoria”, la Camera dei Deputati ha fatto il punto sulla situazione degli anziani, intesi come soggetti attivi di welfare, “custodi dei luoghi d’arte”, “ponti generazionali nel mondo del lavoro”, “supporto per i giovani nella scuola e nella professione”. Negli ultimi anni è cresciuto sempre più il numero degli anziani che si dedicano al volontariato: “Nella nuova piramide della popolazione - ha spiegato lo scienziato Edoardo Boncinelli – abbiamo un’abbondanza di persone di una certa età che ormai non ha più nemmeno senso chiamare “vecchi”, perché spesso sono in ottima forma fisica e mentale. Bisogna cambiare mentalità, adeguare le strutture sociali a questa nuova presenza, dare a queste persone una nuova motivazione perché senza motivazione non si vive. Bisogna dare loro un nuovo ruolo sociale”. I numeri. Il fenomeno dell’invecchiamento della popolazione ha dimensioni planetarie e irreversibile. Secondo l'ISTAT, in Italia abbiamo, assieme ai francesi, la più alta speranza di vita nell’Unione Europea: 80,6 anni per gli uomini e 85,1 per le donne. Il miglioramento delle condizioni medie di salute è già avanzato: non siamo lontani dal traguardo di mantenere attiva la grande maggioranza della popolazione fra i 75 e gli 80 anni. “Ci vorrà tempo, ma bisogna cominciare. Poiché l’allungamento della vita è avvenuto poco per volta, quasi nessuno se ne è accorto ma ora è tempo di fare qualcosa”, ha aggiunto Boncinelli. Il Patto Federativo a tutela degli anziani . E’ nato nel febbraio 2015 per promuovere in modo più efficace gli interessi ed i diritti degli anziani, in un contesto di dialogo fra le generazioni. Tra gli obiettivi, realizzare studi, elaborare proposte concrete per le istituzioni al fine di valorizzare e quantificare il valore prodotto e trasferito dagli anziani alla società. Il comitato di Coordinamento del Patto è presieduto da Antonio Zappi, presidente di ANLA Onlus, Associazione Nazionale Lavoratori Anziani , coordinato da Franco Pardini, presidente dell' ANSE e da Michele Poerio, presidente Federspev . Segretario è il giornalista Antonello Sacchi. Le esperienze. Nelle Marche, l’Associazione Nazionale Lavoratori Anziani Onlus, ha creato un gruppo di clown-animazione nei Centri diurni per malati di Alzheimer, nelle case di cura, nei reparti di medicina, chirurgia, geriatria e pediatria degli ospedali di San Benedetto del Tronto e nei paesi limitrofi. Il gruppo di clown animazione comprende una trentina di persone ed è sempre aperto e disponibile ad accogliere nuovi volontari. - A Napoli sono nate le “Agenzie di Cittadinanza” ed il “Pronto Intervento Sociale”, sviluppato da una decina di associazioni di volontariato. Basta telefonare allo 081 5781969 (numero dedicato) e nel giro delle 48 ore un volontario si presenta a domicilio. Gli interventi vanno dall’accompagnare gli anziani in ospedale, in farmacia o a ritirare la pensione, fino al disbrigo pratiche di ogni natura e difficoltà (invalidità civile, contrassegno auto per disabili, apertura conti corrente, riduzione Tarsu, social card…). Si stanno motliplicando anche i convegni medico sanitari per un invecchiamento attivo, decine corsi di alfabetizzazione informatica ed attività ricreative. - A Bologna, l’ANLA Onlus ha avviato dal 2007, in collaborazione con la divisione di nefrologia dell’Ospedale Sant’Orsola Malpighi, un servizio per gli anziani in dialisi: dal lunedì al sabato, in due turni, il pulmino di ANLA va a prendere i pazienti a casa e li riporta indietro. I medici pensionati. Attività di volontariato sono nate anche nella Federspev (rappresenta oltre 20mila medici, farmacisti e veterinari in pensione) che ha dichiarato di voler sostenere “qualsiasi progetto di legge che consideri le professionalità in pensione una risorsa per il Paese”. Tra le varie proposte, l’idea di affiancare i medici di base per il trattamento di pazienti anziani, assicurando una presenza capillare nelle periferie e nei piccoli centri e visite domiciliari e specialistiche per pazienti in difficoltà economiche. A tal proposito, la Federspev sta realizzando una banca dati per registrare le disponibilità ad impegnarsi anche in progetti di Cooperazione. In Etiopia, hanno già fondato ed attrezzato un ospedale per bambini di 90 posti letto a Gambo; a Rapi, una clinica con reparto ostetrico dove ogni anno nascono 350 bambini; case per lebbrosi a Shasemane; ad Alaba, una clinica per ragazzi ciechi a causa del tracoma, malattia che, se non curata in tempo con un semplice collirio, porta alla cecità nel giro di tre mesi. Un investimento necessario. “L'immagine che l'anziano sia solamente un ""consumatore"" di risorse pubbliche, oltre che sbagliata è fuorviante”, sostiene Edoardo Patriarca, componente della XII Commissione (Affari Sociali) e primo firmatario della proposta di legge ""Misure per favorire l'invecchiamento attivo della popolazione attraverso l'impiego delle persone anziane in attività di utilità sociale e le iniziative di formazione permanente”. “Prendersi cura della fragilità – continua - è per il nostro Paese ""un investimento"" perché mediante pratiche di invecchiamento attivo da un lato si contribuisce al benessere dei ""più avanti in età"", dall'altro si ha un ritorno in termini di welfare oggi davvero importante”. Le associazioni che fanno parte del Patto. Sono l’Associazione Nazionale Lavoratori Anziani Onlus (Anla Onlus), l’Associazione Nazionale Personale Aero Navigante (Anpan), l’ Associazione Nazionale fra Pensionati ed Esodati della Banca Commerciale Italiana (ANPECOMIT), l’ Associazione Nazionale Seniores Enel (senior Italia ANSE), la Federazione Nazionale Sanitari Pensionati e Vedove ( FEDER.S.P.eV.), la Fondazione Esperienza."
Lo smalto dei denti? Tutta una questione di geni,"CONTROLLI dal dentista, lavaggi accurati dopo i pasti, filo interdentale e attenzione ai dolci. Prendersi cura della propria igiene orale è fondamentale per evitare la formazione della carie, ma tutte queste precauzioni potrebbero non bastare. Secondo uno studio condotto dai ricercatori dell’Università di Zurigo e pubblicato su Science Signaling , la mutazione di alcuni geni che regolano lo sviluppo dell’embrione, permettendo lo sviluppo e la nascita di un bambino, sono la causa della fragilità dello smalto dei denti, rendendoli più suscettibili all’azione dei batteri. “Ben presto – spiega Claudio Cantù , che ha portato avanti la ricerca insieme a un altro studioso italiano, Pierfrancesco Pagella – potremo conoscere le caratteristiche dello smalto dei nostri denti e fare un adeguato lavoro di prevenzione”. Lo smalto dentale è composto da prismi, delle ‘barrette’ mineralizzate disposte in un ordine preciso. Negli incisivi dei topi utilizzati per la verifica, sottoposti alla mutazione dei geni che gli studiosi hanno individuato, lo schieramento dei prismi non era regolare e i difetti dello smalto visibili anche a occhio nudo. “I topi hanno una struttura dentale simile alla nostra. Gli incisivi però, a differenza dei molari, si formano e crescono in continuazione. Questo ricambio perpetuo, una volta disattivato il gene – spiega Cantù –, ci ha permesso di osservare ciò che avevamo ipotizzato”. Dieta del sorriso: dal latte al peperoncino, gli alimenti che fanno bene alla bocca La mutazione genetica che rende i nostri denti più vulnerabili all’azione dei batteri potrebbe essere ereditaria. Stabilire quanto sia l’incidenza negativa rispetto a chi ha uno smalto dentale normale non è ancora possibile. “Abbiamo lavorato sui topi – prosegue il ricercatore – perché i meccanismi che regolano lo sviluppo dei denti e dello smalto sono molto simili di a quelli umani. Forse un giorno sarà possibile studiare più approfonditamente gli effetti di varie mutazioni negli uomini e capire chi sia, e in che misura, più sensibile a disturbi dentali”. Al momento, però, dai laboratori di Molecular life sciences e di Oral biology di Zurigo, diretti dai professori Konrad Basler e Thiomios Mitsiadis , si dicono soddisfatti: “Stavamo analizzando i geni embrionali nel loro rapporto con le cellule cancerogene. Non ci aspettavamo assolutamente di scoprire che interagissero con l’amelogenina, la proteina che ha un ruolo primario nella formazione dei denti”."
"""Vi spiego come mai il latte materno ha salvato la nostra specie""","STUDIARE IL GENOMA per capire quanto sia importante l' allattamento per l'evoluzione della specie. Un esempio perfetto di come i nostri corpi continuino a evolversi in modo naturale per rispondere a nuove esigenze e in particolare quelle dei nostri figli. Questa evoluzione naturale ha reso il latte materno il nutrimento perfetto per i neonati di oggi. Bambini che cresceranno a loro volta per produrre latte con nuove caratteristiche, necessarie a promuovere la salute, la forza e la sopravvivenza della generazione successiva. Un obiettivo che riempie le giornate del professor Bruce German , direttore del Foods for Health Institute dell'Università della California, ospite del 13° Simposio internazionale sull’allattamento al seno e sulla lattazione di Medela, in corso a Parigi. Ma cosa rende questo alimento così speciale? Come mai è così prezioso e difficilmente sostituibile? ""Abbiamo appena iniziato a comprendere il latte materno e in che modo esso aiuti sia i neonati che le madri - spiega German - . È piuttosto imbarazzante per l’intera comunità scientifica la lentezza con la quale abbiamo acquisito il dato dell’eccezionalità del latte materno come elemento nutrizionale. Sono numerosi gli aspetti del latte materno che stanno portando gli scienziati e i ricercatori a ripensare interamente il funzionamento degli alimenti. Il latte materno ha alcune caratteristiche che lo contraddistinguono: esso è ""personale"", ""vivo"" e ""dinamico"""". • MADRE E BIMBO SI SVILUPPANO CON L'ALLATTAMENTO Potrebbe sembrare solo un alimento, ma diversi studi hanno messo in evidenza che è anche un mezzo unico per far comunicare la donna con il figlio. ""Questa comunicazione cambia mentre madre e neonato si sviluppano attraverso l’allattamento, addirittura giorno dopo giorno. Il latte contiene cellule, enzimi ed anticorpi atti a proteggere il neonato, supportarne i processi digestivi e guidarne lo sviluppo- aggiunge German - . E' il risultato di un’incessante pressione selettiva sull’allattamento in quanto sistema di nutrimento, prevenzione e sviluppo coerente dei neonati. Se potessimo capire meglio il latte sono certo che investiremmo molto di più nel supportare le madri nell’allattamento al seno come priorità internazionale. E impareremmo molto di più su come nutrire in maniera corretta ciascun individuo in ogni fase della vita"". Nei suoi studi German sostiene che il latte umano per i neonati umani sia il risultato della ""co-evoluzione simbiotica tra una madre mammifera e il proprio neonato"". Ma questo accade solo negli esseri umani? ""Tutte le prove a nostra disposizione ci dicono che l’allattamento è emerso oltre 200 milioni di anni fa come sistema di nutrimento per i pre-mammiferi, ed ha continuato ad evolversi con la comparsa dei mammiferi - spiega ancora German - . Una delle ragioni per cui i mammiferi hanno avuto un tale “successo” evolutivo sta proprio nel sistema di nutrimento che offrono ai loro infanti. È interessante anche il fatto che mammiferi diversi abbiano sviluppato strategie di allattamento molto differenti, da brevi a molto lunghe, a seconda delle esigenze dei cuccioli"". • SALVARE LE GENERAZIONI I neonati di oggi cresceranno e produrranno latte con nuove caratteristiche, necessarie a promuovere la salute, la forza e la sopravvivenza della generazione successiva. I suoi studi hanno rinforzato questo principio evoluzionista. Cosa è cambiato nel tempo? Le donne oggi hanno vite diverse rispetto alle loro antenate dell'800 o rislanedo nei secoli durante il Medioevo o ancora prima. ""L'ambiente attorno alla coppia madre-bambino nel mondo moderno è molto diverso rispetto a qualsiasi altro momento della storia umana. Alcune cose sono positive per madri e bambini, altre meno. Le donne sono nutrite meglio oggi e di conseguenza sono più capaci di fornire latte senza esaurire le loro risorse. La medicina moderna protegge le madri da infezioni, traumi e debolezza dovuti a gravidanza, travaglio e allattamento. I bambini che nascono prematuri o con problemi di sviluppo possono essere assistiti oggi come mai prima d'ora. Tuttavia, mentre proteggiamo i bambini dall'acquisizione di microrganismi infettivi, impediamo loro anche l'acquisizione di microrganismi benefici. Se le madri sono esposte a varie sostanze chimiche ambientali, queste possono essere trasmesse al neonato attraverso il latte. È singolare che le nostre macchine vengano monitorate regolarmente e ciò non accada invece per il latte materno"". • SE LA MAMMA NON HA LATTE A volte però questo meccanismo perfetto si spezza. La donna non ha latte e non riesce a fornire al suo piccolo quanto necessario. Cosa accade a quel punto? ""Dal momento che madri e bambini e l’ambiente in cui vivono sono così diversi oggi, le conseguenze del non allattamento al seno sono per molti aspetti diverse rispetto alla storia umana e sono diverse per ogni bambino. Precedentemente la minaccia di infezioni era probabilmente il maggior rischio per i neonati e il latte ha una forte valenza di protezione dalle infezioni nell’infanzia - spiega ancora German - . Oggi la medicina moderna ha la possibilità di proteggere i bimbi da certe infezioni, anche se non tutte. Di conseguenza, l'allattamento al seno non è più così fondamentale per proteggerli"". Resta però un alimento estremamente importante. ""Sì, per lo sviluppo del sistema immunitario infantile, del metabolismo, della fisiologia e persino lo sviluppo neurologico. Le conseguenze del mancato allattamento al seno non sono quindi tanto la vita e la morte quanto la qualità della vita dei bambini sia a breve che a lungo termine. Ma alcuni piccoli sembrano svilupparsi abbastanza bene senza l'allattamento al seno, altri no. Queste differenze sono probabilmente dovute al fatto che ogni bimbo si sviluppa all'interno di un ambiente unico e che l'ambiente potrebbe essere pericoloso o meno. E' un aspetto difficilmente misurabile nel campo della prevenzione. Deve esserci una minaccia prima che tu possa apprezzare il valore della prevenzione. Che valore ha un ombrello se non piove?"" • UN ALIMENTO PER I PAZIENTI German sta studiando anche come questo alimento perfetto per neonati sia diventato il modello per la ricerca di un'alimentazione personalizzata per i pazienti. Quali sono le prospettive? ""Il latte è il miglior sistema di supporto per ogni bambino che l'evoluzione ha raggiunto per gli esseri umani in questo momento -conclude German - . Tuttavia, è molto più di semplice cibo. Questo alimento comunica con il neonato, gli insegna molte cose, lo protegge, guida il suo sviluppo. La nostra prospettiva è una combinazione di biologia evolutiva e chimica funzionale. E' importante per sviluppare alimenti anche per i pazienti. Siamo studenti ""del latte"". Ci insegna ancora nuovi argomenti ogni giorno""."
"Apple, i rumors: iPad Pro da 10,5 pollici nel 2017","DUE ipotesi prendono forma dalle ultimi voci: Apple potrebbe presentare tre nuovi iPad nel 2017. Un nuovo iPad Pro da 10,5 pollici, un iPad da 9,7 pollici ""low cost"" e un iPad Pro 2 da 12,9 pollici. A dirlo è l'analista Ming-Chi Kuo , spesso foriero di notizie veritiere sui piani della Mela. L'iPad Pro da 10,5 pollici e l'iPad Pro 2 da 12,9 pollici dovrebbero adottare un processore A10X realizzato da TSMC a 10 nanometri FinFET, mentre il modello da 9,7 pollici potrebbe integrare un A9X, sempre prodotto da TSMC. L'iPad Pro da 10,5 pollici punterebbe al mondo del commercio e al settore scolastico, ambiti molto importanti per Apple. Secondo Frank Gillet, analista di Forrester, la domanda di iPad dall'area business e governativa sarebbe in crescita, laddove il prodotto stenta nel mondo consumer. ""Apple è più forte nel mercato enterprise con i propri dispositivi rispetto al settore consumer"". Le previsioni di Ming-Chi Kuo non citano, però, l'iPad mini da 7,9 pollici. Forse l'analista non ha informazioni in merito, o forse Apple potrebbe decidere di interrompere la produzione di un modello più piccolo, lasciando una maggiore distanza tra la gamma iPad e iPhone in termini di dimensioni dello schermo. Al contrario, Kuo ritiene che nel 2018 arriverà un ""iPad rivoluzionario"" con cambiamenti importanti al design e all'esperienza utente grazie all'impiego di uno schermo Amoled flessibile."
"Corea, spiragli per il negoziato: sì di Seoul a colloqui preliminari","Spiragli nel difficile dialogo tra le due Coree. Pyongyang ha proposto alla Corea del Sud, per la prossima settimana, colloqui preliminari a livello governativo, primo passo dopo il difficile negoziato di agosto . L'Agenzia di stampa nazionale della Corea del Nord KCNA ha annunciato che il Comitato per la riunificazione pacifica della Corea ha inviato a Seul una proposta per cominciare il dialogo il 26 novembre presso il villaggio di frontiera di Panmunjom. Dopo poche ore la risposta di Seoul, attraverso il ministro in carica per i rapporti intercoreani. Coree, un secondo addio dopo 62 anni: le lacrime delle famiglie separate tra Nord e Sud La notizia dei nuovi negoziati arriva dopo altri segnali di disgelo tra le due Coree, come l'incontro dopo 62 anni delle famiglie separate di Nord e Sud . I due Paesi sono formalmente ancora in guerra. E' stato infatti siglato un armistizio, ma non un accordo di pace."
Microplastica: quel profumo di cibo che inganna i pesci,"ROMA - È il profumo a renderle irresistibili. Inzuppate in acqua di mare, triturate dal sale e dal sole, impanate con un mix di alghe e batteri, le microplastiche che finiscono negli oceani come rifiuti diventano una ricetta ghiotta per pesci e uccelli marini. Riversati in mare al ritmo di circa 10 milioni di tonnellate all'anno, i rifiuti di plastica impiegano decenni a degradarsi completamente. Basta però una manciata di settimane perché si riducano in frammenti di pochi millimetri, che sempre più spesso finiscono nello stomaco degli abitanti delle acque. Da anni ormai le analisi su pesci, o uccelli come i gabbiani, ritrovano con regolarità particelle di microplastica sia nell'apparato digerente che (in quantità più ridotte) negli altri tessuti. Si pensava che l'ingestione avvenisse per caso. Oggi si scopre invece che la zuppa di polimeri e fibre tessili sintetiche (si stima che i frammenti negli oceani raggiungano quota 5 trilioni, in buona parte al di sotto dei 10 millimetri di diametro) ha un aroma che i pesci trovano squisito. Le prove sono state raccolte da alcuni ricercatori americani, che hanno pescato vari banchi di acciughe e le hanno portate nell'acquario di San Francisco. Qui gli hanno fatto assaggiare sia del krill (piccoli organismi di cui si nutrono molti pesci di piccole dimensioni) che del polipropilene (la plastica dei tappi di bottiglia e dei detersivi) lasciato a macerare per tre settimane al largo del Bodega Marine Laboratory dell'università della California. Nell'esperimento, pubblicato su Proceedings of the Royal Society B , sei banchi di 200-400 acciughe ciascuno sono stati esposti a tre concentrazioni diverse di krill e di zuppa di plastica. E in entrambi i casi vi si sono avventati con gusto. Solo nella versione più diluita il polipropilene è stato ignorato dalle acciughe, pesci di cui si nutrono molte altre specie di predatori marini, uccelli, foche e cetacei. Oltre a noi uomini, per chiudere il cerchio. Ai danni delle microplastiche sui tessuti umani la Fao ha dedicato la settimana scorsa un rapporto, che in 150 pagine giunge a una sola conclusione: ne sappiamo davvero troppo poco. Nei pesci in cui l'apparato digerente viene rimosso prima di essere mangiati non sembrano esserci grandi problemi. Ma nei molluschi bivalvi o nei piccoli pesci consumati interi un po' di contaminazione avviene. Una porzione di 225 grammi di cozze porta ad esempio all'ingestione di 7 microgrammi di plastica. Una quantità non particolarmente preoccupante, se non fosse che alle microplastiche (particelle al di sotto dei 5 millimetri) si aggregano spesso altri contaminanti più tossici. Alcuni studi, poi, suggeriscono un aumento dell'infiammazione dei tessuti corporei con cui i frammenti entrano in contatto. Ad attirare le acciughe verso la plastica macerata (il polipropilene ""fresco di fabbrica"", non sottoposto alle tre settimane di marinatura, è stato ignorato dai pesci) non è in realtà la sostanza chimica in sé. ""Sono piuttosto le alghe e i batteri che si aggregano alle microparticelle, dei quali le acciughe sentono l'odore"" spiega Stefano Aliani, il ricercatore dell'Istituto di scienze marine del Cnr che l'anno scorso, con un gruppo di colleghi, ha pubblicato un rapporto sul Mediterraneo occidentale. ""Da noi l'inquinamento è peggiore rispetto agli oceani. Ma siamo sempre al di sotto delle concentrazioni usate in esperimenti come questo"". Se delle microplastiche e dei loro effetti sulla salute ignoriamo molto, ancor meno sappiamo delle nanoplastiche: particelle al di sotto dei 100 nanometri (milionesimi di millimetro). ""Non esistono metodi per individuarle e quantificarle, né nelle acque né negli organismi "" scrive la Fao. ""Il nostro istituto si sta dotando di nuovi strumenti "" dice Aliani. ""Speriamo di riuscire a studiarle, finalmente. Ma non sarà facile"". Anche perché la produzione annuale di plastica, che oggi è di quasi 400 milioni di tonnellate all'anno, è destinata a raddoppiare nel prossimo decennio. E le acciughe hanno già l'acquolina in bocca."
"Ken Loach: ""I profughi sono di tutti, è anche colpa nostra se fuggono dai loro Paesi""","CANNES - Tra le ragioni dei ""leave"", cioè di chi al referendum del 23 giugno voterà per la Brexit, l'uscita del Regno Unito dall'Unione Europea, c'è quella che restare nell'Ue significa fronteggiare la minaccia dell'invasione dei migranti. Contro quest'idea si scaglia, con forza, Ken Loach: ""L'immigrazione è uno dei più problemi contemporanei più grandi. La Gran Bretagna di Tony Blair ha creato moltissimi rifugiati con la terribile, illegale guerra che ha fatto in Iraq insieme agli Stati Uniti. E' iniziato tutto lì. Molta gente è stata costretta a lasciare il proprio paese e la grande instabilità economica ha causato migrazioni di persone che, se vivessero in una società più giusta e sicura, se ne starebbero a casa propria"". Alla festa sul lungomare dopo la vittoria della Palma d'oro per ""I, Daniel Blake"", il regista di ""Nuneaton"", 80 anni il 17 giugno, non ha smesso di spendersi per la politica che ama e la società debole che difende. Dice no a Brexit, perché sarebbe il rimedio peggiore. Bisogna lottare dall'interno, ""per portare a sinistra l'Inghilterra e la stessa Europa"". Come lui la pensano 281 artisti britannici che hanno firmato un appello. ""Questa Europa anti-debito e anti-migranti sta uccidendo solidarietà sociale, lavoro e ambiente. Uscirne, però, sarebbe solo l'ultimo errore"". Loach, la sua scelta di restare in Europa è dettata dalla necessità? ""L'Unione europea sta facendo passi indietro, questo è un problema per tutti i britannici che stanno andando a votare. Per me, oggi, la Ue è un'organizzazione neoliberale. Subisce le pressioni delle grandi corporazioni, diminuisce le tutele per i lavoratori, attacca l'ambiente. Con il loro lavoro di ""lobbing"" le multinazionali perseguono i propri profitti eliminando ogni ostacolo. Interi paesi, come la Grecia e il Portogallo, vengono umiliati. Comprendo che per la sinistra sia difficile decidere: non vuole sostenere quell'organizzazione neoliberista che è oggi l'Unione, ma sono convinto che più che attaccare l'Europa dall'esterno sia meglio restarci dentro, unirci agli altri gruppi di sinistra, Syriza, Podemos, alla sinistra francese, tedesca. E batterci per creare un'altra Europa più giusta.È possibile e necessario"". Cosa potrebbe succedere in Gran Bretagna con la vittoria dei fautori dell'uscita dall'Ue? ""Il nostro governo si sposterebbe ancora più a destra. La destra estrema vuole la Brexit per aumentare il potere del mercato, la ""deregulation"", le privatizzazioni "". Anche in Gran Bretagna ci sono cittadini che fanno la fame, perdono la casa, la salute, la speranza. Il suo film ""I, Daniel Blake"" è un atto d'accusa al welfare britannico. ""Nel nostro paese la burocrazia statale è sempre più crudele, volutamente inefficiente. Si parla di austerità, semplicemente si vuole dare più potere alle multinazionali, rendere i lavoratori più vulnerabili"". È un ritorno all'epoca della Thatcher? ""Margareth Thatcher iniziò un percorso che ora David Cameron sta portando avanti. Quarant'anni dopo la Gran Bretagna è il paese in cui i precetti del neoliberismo sono applicati nel modo più aggressivo"". Lei ha molta fiducia nel leader laburista Jeremy Corbyn? ""Averlo alla guida del Partito laburista è la cosa migliore capitata al mio paese dal dopoguerra. Blair non era un uomo di sinistra, neppure Gordon Brown. La guerra imperialista in Iraq è una scelta di destra, come lo è dialogare con chi ragiona solo in termini di profitto. Corbyn, invece, capisce e difende i bisogni della classe operaia. Con lui potremo, finalmente, tentare di avere un vero partito di sinistra. Il Partito socialista europeo è passato alla destra, ora dobbiamo cogliere la possibilità di un cambiamento reale"". Il sindaco di Londra appena eletto, Sadiq Khan, lo sosterrà? ""L'elezione di Khan è stata una vittoria della sinistra. Ora il sindaco deve provare di esserlo, sostenendo Corbyn. Intanto è riuscito a liberarci di Boris Johnson ""."
"""Piccoletta, svenevole e prepotente: ecco la mia Penelope Poirot, investigatrice e nipote d'arte""","Originale giallista, Becky Sharp, scegliendo un nome d'arte che è omaggio a Trackeray, crea una trilogia, pubblicata da Marcos y Marcos, dedicata a Penelope Poirot, nipote del celebre investigatore. Come nasce Penelope e a quali eroine si avvicina? ""Nasce per gioco, dopo una chiacchierata con un'amica. Il personaggio si è delineato subito con una certa chiarezza: doveva essere piccoletta, rotonda e con una torre di capelli roso fuoco. Un po' boriosa, un po' svenevole. Narcisista, prepotente, ma capace di insospettate tenerezze. Quanto alle eroine di riferimento, beh, direi che Penelope è un incrocio tra Nero Wolf e Zia Mame! Del primo ha ereditato la mole e l'eccentricità (ma non il fiuto), della seconda la propensione a identificarsi con le situazioni che vive: l'attitudine a rimodellarsi a seconda del décor"". Quanto ha influito la letteratura ottocentesca nella creazione della trilogia? ""La narrativa ottocentesca non smette di rispondere al mio 'bisogno di consolazione'. E di comprensione del mondo. Vi ritrovo tipi umani, inclinazioni, posture che presagiscono l'oggi con più chiarezza di quanta ne esprima tanta narrativa contemporanea. In Thackeray o in Flaubert, in Dostoevskij o in Stendhal, riconosco la fondazione di nuclei problematici che non hanno mai abbandonato la letteratura e la società europea. Quel che scrivo io è davvero poca cosa in confronto. Ma sospetto che qualcosa sia filtrato dal setaccio delle mie passioni: forse un pessimismo di fondo, l'attenzione al gioco delle maschere sociali, la propensione a indagare le forme della subalternità"". Penelope non può definirsi una donna d'altri tempi. Quanto si è divertita a dare voce ad una donna tanto eclettica? ""Devo ammettere che Penelope è una che tiene compagnia. E sì: mi sono divertita molto"". Pur sviluppando il metodo deduttivo nella sua scrittura ci sono evidenti tracce di un percorso analitico psicologico. ""Ritorno alla risposta sui classici dell'Ottocento: resto legata, me ne rendo conto, al taglio psicologico appreso da quelle letture. Certo, il tutto commisurato al genere della commedia-gialla"". Penelope e la sua assistente sono antitesi una dell'altra? ""Sono opposte ma si compenetrano, e variano i ruoli con un certo dinamismo. Nell'ultimo romanzo, per esempio, è Velma a restare vittima delle suggestioni fiabesche di Corterossa e non Penelope, come accade principalmente nei primi due episodi. Penelope, questa volta, sembra addirittura ancorata al principio di realtà. O quasi"". In “Penelope fa la cosa giusta” la protagonista dice: “Questo luogo mi placa, mi consola, mi ispira, mi rappresenta, mi riassume”. La cura dei dettagli negli scenari dei suoi romanzi è un tassello importante. Perché? ""Quando scrivo avverto il bisogno di vedere gli scenari in cui si muovono i personaggi: c'è sempre un riflesso reciproco, almeno per me. In questo sono, come molti miei colleghi, una figlia del cinema"". Leggendo “Penelope Poirot e il male inglese” mi è venuta in mente la frase tratta da “I fratelli Karamazov”: ciascuno di noi è colpevole di tutto e di tutti sulla Terra”. Il giallo che ruolo ha nella redenzione dalla colpa? ""Senza poter generalizzare all'interno di un universo così variegato, penso che lo scrittore e il lettore di certi gialli realizzino un ancestrale bisogno sacrificale. La vittima funziona da capro espiatorio, non perché innocente, ma perché riassume, in un certo senso, le colpe di tutti"". “I ricordi sono come i cani. Meglio non svegliarli, se non si vuole essere morsi”. Le parole di Hamilton sono il filo conduttore di “Penelope Poirot e l'ora blu”? ""Riflettendoci, è vero. Molti dei personaggi del libro sono stregati dai propri ricordi e vivono in uno stato di stordimento costante dovuto alle promesse condensate in quelle 'perle di ghiaccio', mai realizzate"". “Nessuna fiaba è solo una fiaba”. Con questa affermazione vuole svelare le insidie del fantastico? ""Le meravigliose insidie del fantastico. Un genere che in Italia stenta ad affermarsi come tradizione, purtroppo. Il fantastico cela metafisiche possibili (e quindi rischiose), può avere un'incisività simbolica molto elevata. Così le fiabe"". Nella caratterizzazione dei personaggi gioca un ruolo fondamentale l'aspetto fisico. ""Eh, sì. Non sono lombrosiama, ma devo ammettere che carattere e aspetto fisico si modellano vicendevolmente nella mia immaginazione"". I suoi romanzi possono essere definiti occasioni per “dirigere lo sguardo nei luoghi dell'ambiguità”? ""Mi piacerebbe"". Con “Penelope Poirot e l'ora blu” si conclude la trilogia. Ci mancherà la sua eroina, e a lei? Cosa le ha lasciato? ""Vediamo un po' cosa direbbe Penelope…'Sharp! Non si sogni neppure di non rispondere. Con tutto il tempo che ho speso ad istruirla vorrebbe forse infilarmi in un baule come un abito da cerimonia? Sa cosa intendo: un capo pretenzioso (almeno per lei, che ammettiamolo, non sa cos'è lo stile) di quelli che si indossano una volta sola e adieu ! No Becky cara: Penelope Poirot non è tipo da farsi ripiegare in naftalina, non le sarà facile liberarsi di me'"". I prossimi progetti letterari? ""Per il momento prendo appunti un po' incoerenti, aspetto che mi indichino un disegno, di cosa ancora non lo so"". Un sogno nel cassetto? ""Non me lo ricordo più. Forse è finito tra i calzini spaiati. Giuro che domani farò ordine!""."
"Francia, Fabius lascia il governo: imminente un rimpasto","PARIGI - Il ministro francese degli Esteri, Laurent Fabius, parlando con la stampa a Parigi, ha annunciato che quello di oggi è stato il suo ""ultimo consiglio dei ministri"" e che si appresta a lasciare il governo. In Francia, il rimpasto è quindi ormai imminente. Il presidente francese, Francois Hollande, ha nominato oggi Fabius, alla presidenza del Consiglio costituzionale. L'ormai ex minisstro degli Esteri mantiene però fino a novembre prossimo la presidenza della conferenza sull'ambiente COP21. Secondo le voci circolate di recente in merito all'atteso rimpasto di governo fra i tanti candidati alla successione al Quai d'Orsay spicca il nome di Ségolène Royal, attuale ministro dell'ecologia, ex candidata socialista alle presidenziali nonché ex compagna e madre dei quattro figli del presidente Francois Hollande."
"Giustizia, Orlando all'Anm: ""Sciopero delle toghe sarebbe incomprensibile e devastante""","Lo sciopero dei magistrati ""sarebbe un atto incomprensibile più che devastante: si sciopera contro il primo governo che mette mano al personale amministrativo"". Lo ha detto il ministro della Giustizia Andrea Orlando, ospite della trasmissione di RaiTre condotto da Lucia Annunziata 'In 1/2 ora', durante un confronto con il presidente dell'Associazione nazionale magistrati Piercamillo Davigo che ha subito precisato: 'Uno sciopero contro Renzi? non lo abbiamo fatto né proclamato. C'è la richiesta di incontrare Orlando con il presidente del Consiglio'. Orlando ha voluto sottolineare che un'eventuale agitazione andrebbe contro ""il primo governo che punta a 4mila unità in più. Mille sono già arrivati, 700 arriveranno con un concorso"", ha detto il guardasigilli, ""e quindi ne arriveranno ancora con il concorso, per arrivare ad un saldo totale di 4mila"". Per Davigo, che si è complimentato con il ministro, presente in studio, per il lavoro fatto fin qui, ""è un errore considerare la giustizia un costo. E' una risorsa"". ""Se la riforma della giustizia viene approvata così com'è"" con un voto di fiducia ""per noi non va bene"", ha ribattuto il presidente dell'Anm. In Particolare Davigo ha puntato il dito su due norme che, ha detto, ""pensiamo che aggravi problemi, se tolgono queste norme possiamo discutere"". Si tratta della ""norma che prevede che nel caso in cui scaduti indagini preliminari, se il pm non esercita l'azione penale, il procuratore generale deve avocare"" la causa, e quella relativa ai provvedimenti disciplinari dei magistrati. ""Sono due norme che creano ulteriori problemi"". ""Itanto, questa riforma non è la mia - ha ribattuto Orlando - Dobbiamo decidere quale è la strada migliore per portarla in fondo. La riforma è rimasta ferma un anno in commissione al Senato e questo ultimo miglio è sicuramente complicato"". Per il Guardasigilli l'alternativa non è tra il mettere o il non mettere la fiducia, ""ma è tra mettere la fiducia o provare a portare avanti il provvedimento votando punto per punto anche col rischio di qualche voto segreto, è un iter che abbiamo già seguito"". Quest'ultima ""è una possibilità ne discuteremo nelle prossime ore quale strada migliore, anche per capire meglio le obiezioni dell'Anm"". Davigo ha anche chiarito che ""i magistrati sono profondamente irritati da alcuni provvedimenti che riteniamo offensivi. Quello sulle ferie ci ha infastidito non per il tema in sé, ma perché ha dato l'idea ai cittadini che la giustizia non funzioni per le ferie, quando i magistrati italiani sono i più produttivi d'Europa"". ""Se parliamo di ferie, se parliamo di personale - ha ribattuto Orlando - è perché è tornata una dialettica normale tra politica e magistratura, come negli altri Paesi europei"". ""Ancora una volta si fa finta di credere che certi interessi siano corporativi. La prescrizione ai magistrati toglie i processi dal tavolo senza lavorare. Ma noi non vogliamo lavorare meno, vogliamo che venga fatta giustizia"", ha detto il presidente dell'Anm. ""Ci sono uffici che sono sull'orlo della chiusura, per la mancanza di personale, e i cittadini pensano che sia colpa dei magistrati"", ha proseguito Davigo. ""Noi la prescrizione l'abbiamo allungata, alle condizioni politiche date, l'Anm voleva allungarla di più ma dovrebbe dare atto del risultato raggiunto"", ha ribattuto Orlando. ""Perché Davigo non può dire mai su cosa è d'accordo, come faceva il suo predecessore? perché sulle liste dei magistrati verrebbe coperto di insulti. E questo perché i magistrati votano troppo spesso"", ha detto il ministro. ""Accorciate i tempi delle votazioni, magari avremo un'interlocuzione più serena e meno gridata"", ha aggiunto il ministro. Orlando ha sottolineato di essere comunque ""a favore dell'elezione del Csm, dell'associazione e anche delle correnti"" In merito al referendum costituzionale e all'opportunità che i magistrati si esprimano a favore del Sì o del No ""l'Anm non si schiera, fermo restando il diritto costituzionale di ogni magistrato di esprimere la propria opinione. Lo abbiamo detto anche al capo dello Stato in uno degli ultimi incontri, e lui ci ha risposto: 'Sono molto contento così siamo in due a dover stare zitti'"", ha detto Davigo. Ma per il ministro ""i giudici possono partecipare al dibattito democratico e vista la loro competenza possono arricchire il dibattito, l'importante è che non parlino a nome della magistratura, perché questo credo sia fuorviante, nella magistratura ci sono opinioni diverse""."
"Michael Fassbender, l'eroe maledetto di Assassin's Creed: ''Ma non ci sono buoni né cattivi''","MICHAEL Fassbender ci ha messo la faccia. Folgorato sulla via di Damasco ormai cinque anni fa, si è convertito al credo degli assassini e in questa veste arriva nei cinema dal 21 dicembre (il 4 gennaio in Italia) con il film Assassin’s Creed che ha anche prodotto. Non è il primo ad esser stato sedotto dagli al-Hashishiyyun delle crociate, la setta nizarita (ramo dell'ismailismo sciita) che dalla fortezza persiana di Alamut giocò un ruolo importante nello scacchiere politico e militare di quel periodo. Eretici per i sunniti e per buona parte degli stessi sciiti, temuti dai cristiani, vennero poi spazzati via dai Mongoli quando erano già in declino. Assassin's Creed, Michael Fassbender: ''Un viaggio nel tempo per riscrivere la storia''. L’immagine di assassini fanatici è stata loro cucita addosso dagli avversari che gli sono sopravvissuti. Quelli che poi hanno tramandato e scritto la loro storia. Immaginando un’altra versione dei fatti Patrice Désilets , canadese che ha passato un anno da studente a Napoli e ancora oggi sa alternare all’inglese e al francese frasi dal puro accento partenopeo, ha creato il primo episodio di Assassin’s Creed nel 2007. L'Assassin's Creed di Michael Fassbender Poco meno di 100 milioni di copie e otto capitoli dopo, Fassbender è riuscito a portare al cinema grazie alla Twentieth Century Fox il racconto di questa setta divenuta segreta nel corso dei secoli ma che continua a combattere per il libero arbitrio dell’uomo contro l’ordine che i Templari vorrebbero imporre dall'alto. L’attore irlandese non ha mai giocato in vita sua, ma la saga pubblicata dalla Ubi Soft lo ha conquistato fin dal primo incontro con i dirigenti della casa francese. Il film, ad alto budget, si svolge fra il futuro prossimo e la Spagna dell’Inquisizione. Condivide con quanto visto su console lo stesso universo, ma non la trama né i personaggi. Fa sfoggio di effetti speciali, scene acrobatiche, combattimenti. E' diviso equamente fra il periodo dell’inquisizione e la parte nel futuro che ha un peso ben maggiore di quanto è stato nei videogame. Assassin's Creed, dal videogame al film - Il trailer. Fassbender nel film è Callum Lynch. Senza saperlo è l’ultimo erede di una lunga dinastia di assassini, ma per buona parte della sua vita è stato solo un delinquente comune che ha commesso un errore di troppo e per questo viene mandato sul patibolo. Da lì invece comincerà una seconda (e una terza) vita viaggiando nei ricordi di un antenato conservati nel Dna. Al suo fianco, fra gli altri, compaiono Marion Cotillard, Jeremy Irons e Brendan Gleeson. Grosso modo lo stesso cast di Macbeth , girato sempre da Justin Kurzel. Assassin’s Creed non è il primo film che tenta di trasformare un gioco di successo in un successo al botteghino. Da Super Mario Bros. a Tomb Raider , passando per Resident Evil e Warcraft , la lista di flop e discutibili trasposizioni è lunga. Ma Fassbender è convinto, almeno in questo frangente, di poter cambiare la storia. A tal punto da rischiare di tasca propria."
"Renzi: ""Via tasse su prima casa, per le altre si pagherà. Ai sindaci restituiremo tutto""","ROMA - ""Il 16 dicembre sarà l'ultimo giorno in cui si pagherà la tassa sulla prima casa , poi questa tornerà a essere esentata dalle tasse. Ci dicono che favoriamo i ricchi: chi è stato 30 anni a lavorare e si è spezzato la schiena è giusto non paghi niente, chi ha la seconda, terza, quarta è giusto che paghi le tasse"". Lo ha detto il presidente del Consiglio, Matteo Renzi , registrando la puntata di Porta a Porta in onda stasera. ""L'economia sta andando meglio - ha aggiunto - e bisogna dare messaggi di serenità e tranquillità: stiamo ripartendo, dopo tre anni di segno meno è tornato il segno più del Pil"". Fisco, Imu e Tasi. Poi, rivolgendosi a sindaci e Comuni - penalizzati dalla sforbiciata - annuncia: ""Daremo ai primi cittadini un assegno corrispondente"" al taglio dell'Imu e della Tasi. ""Quello che togliamo ai Comuni lo restituiamo paro-paro, non è che poi aumentano le tasse. Su questo mi impegno, assolutamente. L'idea è che in Italia si è pagato troppo, le tasse le devono pagare tutti, ma l'idea che le tasse sono bellissime è forse nei Paesi dove sono basse. Da noi il messaggio deve essere riduzione: dalla casta, e infatti abbiamo messo un tetto ai manager pubblici, ai corpi di polizia da cinque a quattro"". Sempre a proposito di fisco, il premier prosegue: ""Nel 2014 abbiamo dato gli 80 euro, nel 2015 l'operazione su Irap e costo del lavoro, nel 2016 via Imu e Tasi che è l'operazione che abbiamo annunciato a luglio ed ecco perché il 16 dicembre ci sarà il funerale delle tasse sulla casa, Nel 2017 penseremo all'Ires e nel 2018 all'Irpef"". Pensioni e legge di Stabilità. ""Leggo - prosegue Renzi - che ci siamo fermati sulla flessibilità pensionistica ma non siamo nemmeno partiti, per un principio di buon senso: si annuncia una cosa sulle pensioni quando si è sicuri di farla, spererei di farlo comunque nelle prossime settimane o nei prossimi mesi, io sono fiducioso su questo. Oggettivamente - ha aggiunto Renzi - dobbiamo trovare un meccanismo per cui chi vuole andare un po' prima in pensione prendendo un po' meno soldi possa andarci. Ora dobbiamo vedere quanto prima e quanti soldi. Sono ottimista ma per lo Stato deve essere a somma zero"". Sud. Per il Sud - afferma il capo del governo - nella legge di Stabilità ""stiamo studiando il credito di imposta o la possibilità continuare il taglio dei contributi per gli assunti"", ma ""quello che ci vuole al Sud è prendere un impegno e portarlo al termine. Non servono nuovi libri dei sogni, che sono diventati degli incubi"". Immigrazione. ""Dal mare sono arrivate 170mila persone l'anno scorso, che non sono rimaste tutte in Italia - dice il premier -. Quest'anno siamo sugli stessi numeri: 116.131 a fine agosto. L'Italia non è invasa come dice qualcuno, ha una presenza ancora sopportabile, ma il punto è che non possiamo continuare così. Il piano Juncker dice che più di 50mila andranno via dall'Italia, ma vogliamo vedere che questo accada: come si dice a Napoli... ccà nisciun'è fess "". Poi ribadisce: ""L'Italia non è invasa, la situazione si può sopportare. Ma ora basta"". E a proposito del piano Ue : ""Sta cambiando qualcosa in Europa - continua -, quello che dicevamo solo noi ora lo stanno dicendo in tanti. Adesso vedo anche persone che cambiano posizione. Ho parlato stamattina con Angela Merkel , devo dire fu in una posizione di mediazione nel summit di giugno. Peraltro lei appartiene a una diversa famiglia politica: lei è di destra, io di sinistra, ma su queste cose non ci possono essere differenze"". Siria e Stato islamico. A seguire, l'annuncio: ""In Siria l'Italia non partecipa a iniziative come quelle che Francia e Inghilterra hanno annunciato di studiare. Serve un progetto della comunità internazionale a lungo termine: un intervento spot serve o non serve"". Deficit e fiscal compact. ""Credo - ha detto Renzi - che in Ue le cose stiano cambiando anche sulla linea economica. Con un pochino di buon senso abbiamo preso 17 miliardi grazie alla flessibilità, ora si tratta di portare a casa tutto quello che riusciamo in modo da avere un deficit il prossimo anno che non sia l'1,4% che prevede il fiscal compact firmato dal governo italiano"". Riforme. ""Nessuno pensi che si possa ritornare da capo"" sulle riforme, ha chiosato Renzi a proposito di nuovo Senato e legge elettorale. Il premier si è detto pronto a discutere sulle competenze del nuovo Senato ed è disponibile ad ampliare i poteri della seconda Camera a patto che ""non ci sia chi pensi che si debba ricominciare da capo"". Il presidente del Consiglio ha precisato che non intende entrare ""nelle tecnicalità, dico però che con le riforme dobbiamo fare un Paese più semplice. Punto. Entro il 15 ottobre si decide al Senato. E poi, dopo sei letture parlamentari, saranno gli italiani a decidere con un referendum sì o no. E poi dicono che non è un processo democratico, alla faccia..."". Il gruppo degli anti-Renzi. ""Il governatore della Toscana, Enrico Rossi , vuole correre per la segreteria del Pd? - ripete il leader del partito -. Ci sono tantissimi anti-Renzi: Rossi, Emiliano, Speranza, Bersani lo è ad honorem... Vedo tanti anti-Renzi, va bene così, io non ho paura di perdere la seggiola"". Messaggio a minoranza dem. Intanto, stamani il ministro Maria Elena Boschi , parlando di riforme a Uno Mattina , ha detto: ""Gli iscritti al Pd delle diatribe tra correnti non ne possono più. Ci sono questioni più importanti di un emendamento: l'Italia sta riacquistando credibilità, il senso di responsabilità prevarrà alla fine. Anche perché ieri a Milano abbiamo visto con chiarezza da che parte sta il popolo Pd"". Dichiarazioni che arrivano all'indomani del bagno di folla riservato al premier Renzi , ospite della Festa nazionale dell'Unità di Milano. Un appuntamento al quale il presidente del Consiglio ha partecipato tra selfie con i militanti e repliche alle parole dei 'gufi': ""Questa - ha ribadito durante la kermesse - è l'Italia che dice sì"". Nelle stesse ore, il ministro Boschi - da Cernobbio - insisteva a proposito del nuovo Senato (che tanto fa discutere i parlamentari dem, con la minoranza che spinge per reintrodurre l'eleggibilità dei futuri senatori): ""In parlamento c'è accordo sul 90% del testo"". E poi, sull'Italicum: ""L'impianto non si tocca, non accetteremo mediazioni al ribasso""."
"New York, il Comune pagherà 5,9 milioni alla famiglia di Garner, l'afroamericano ucciso dalla polizia","Il comune di New York pagherà un risarcimento di 5,9 milioni di dollari alla famiglia di Eric Garner, il nero disarmato ucciso lo scorso 17 luglio da 2 agenti di polizia della città. Sarà così posta fine alla disputa legale avviata dai familiari che avevano chiesto 75 milioni. L'afroamericano morì a Staten Island a causa di una stretta al collo troppo forte. Un caso che ha scosso l'America intera anche per il video choc girato da un testimone col telefonino. La marcia di Washington: in migliaia contro la polizia violenta. L'uccisione è stato uno dei casi che ha alimentato negli Usa le tensioni razziali tra bianchi e neri ed in particolari tra la comunità afroamenricana e la polizia americana. IL caso aprì anche una rottura, finora non sanata tra il sindaco Bill De Blasio e il dipartimento di polizia (Nypd) che in più occasioni hanno contestato De Blasio . Quest'ultimo dopo la notizia della morte di Garner raccontò che al figlio Dante, nero, aveva sempre consigliato di ""stare molto attento"" quando aveva a che fare con la polizia. Poliziotti uccisi a New York, De Blasio si commuove: criticato."
"RLab, nella casa dei robot italiani. Tra virus, stelle, ogm e pipistrelli","I ROBOT faranno sempre più parte della nostra vita. Anche l'Italia ha una casa per gli androidi e Christian Cipriani , neodirettore dell’Istituto di Biorobotica della Scuola Superiore di Sant’Anna di Pisa racconta a RLab, l’inserto di scienza, tecnologia e ambiente di Repubblica in edicola domani: come il nostro Paese investire in questo settore che è un treno che non si può perdere"". La galleria fotografica, che correda l’articolo, mostrerà l'avanguardia del settore. Non solo investimenti sul futuro ma anche progetti sostanziali per vivere meglio il presente. Come quello dell'’Enea che ha messo a punto uno studio su tre edifici storici di Roma: Palazzo Montecitorio, il Policlinico militare del Celio e Palazzo San Macuto su come risparmiare energia nei grandi plessi pubblici. Misure e tecnologie alternative che potranno essere poi adeguate all'edilizia privata. Un passo avanti verso l’energia sostenibile. RLab La scienza a scuola: le vostre segnalazioni a rlab@repubblica.it Uno degli interrogativi a cui la scienza non sa ancora dare una risposta certa è la definizione di un organismo vegetale proveniente dalle nuove tecniche d’ingegneria genetica. Stavolta il problema riguarda piante di vite le cui radici affondano in un terreno di coltura gelatinoso di un laboratorio. Sarebbero pronte per il trapianto nella terra fertile ma il fatto di essere state trattate con Crispr – il nuovo, rivoluzionario metodo di taglia e incolla del Dna – le rende soggette a una direttiva europea del 2001 che non sa rispondere alla domanda: sono Ogm oppure no? rep Anteprima L'ecologo Olivan: la mia vita a caccia di virus studiando i pipistrelli di GIULIANO ALUFFI Un'intervista a Victor Buso , astrofilo argentino, svelerà i segreti di una scoperta straordinaria: mentre riprendeva alcune immagini astronomiche con la nuova telecamera installata sul suo telescopio, si è accorto della prima luce di una supernova lontano da noi 80 milioni di anni luce. Lui stesso racconta a RLab quest’avventura davvero unica. Il personaggio di questo numero è invece Kevin Olival , lo scienziato “cacciatore di virus”: ne ha scoperto più di mille studiando i pipistrelli. Infine la rubrica della scienza a scuola: si va a lezione per digerire."
"New York, Il sogno di sinistra di Bill de Blasio: ""Vogliono fermarmi ma cambierò la città""","NEW YORK - ""Quattro mesi da sindaco, e quanti ostacoli ho già incontrato sulla mia strada! Se cerchi di aiutare chi ha più bisogno ti scontri con dei roadblocks, delle vere barriere. Ma io ho imparato che i contrasti ci rafforzano, ci danno energia. E sono fiero dei primi risultati: nuovi diritti per i lavoratori, asili nido pubblici per tutti, documenti agli immigrati irregolari"". Bill de Blasio si sfoga, è in vena di confidenze. Incontro il neo-sindaco di New York in un luogo che per lui è un ritorno al passato. Columbia University, School of International and Public Affairs. Qui prese un master in politica internazionale nel '79, specializzandosi sull'America latina, a un'epoca di lotte anti-imperialiste che lo avevano portato a simpatizzare coi sandinisti del Nicaragua. Questo gli ispira altri ricordi: l'inizio della sua carriera politica, nel 1990 come addetto stampa del sindaco afroamericano David Dinkins. ""Ero seduto alla mia scrivania nell'ufficio stampa - racconta - quando vidi apparire una giovane donna nera. Colpo di fulmine, proprio come nei film: con musica di violini in cielo. Era Chirlane. Lei non sentì nessun violino. Ci volle un lungo corteggiamento per convincerla a sposarmi. Ora, quando vedete la capigliatura leonina di mio figlio Davide, sapete che è tutto merito di Chirlane"". Della moglie lui ricorda anche una battuta sui suoi studi universitari: ""Un master in affari internazionali è obbligatorio, per governare New York"". Ecco, governare New York: a che punto siamo? La campagna elettorale di de Blasio suscitò aspettative enormi a sinistra, e una ripulsa dei conservatori che lo accusarono di essere un comunista, istigatore della lotta di classe. Lui non si tira indietro, anche adesso descrive la Grande Mela ""come il romanzo di Dickens intitolato la storia di due città: qui abbiamo una concentrazione di ricchi unica al mondo, e poi 46% di concittadini che si avvicinano alla soglia della povertà"". Ma quattro mesi dopo l'insediamento, se uno legge solo i tabloid cittadini ha l'impressione che de Blasio si stia occupando solo di mettere al bando le carrozze di cavalli a Central Park. Lui reagisce elencando ben altre battaglie, già vinte: ""Ho fatto approvare la nuova normativa sulle assenze di malattia per i lavoratori, un diritto fondamentale che aumenta la loro sicurezza economica. Ho garantito il pre-kindergarten (asilo nido) a tempo pieno per ogni bambino di New York, un altro sostegno essenziale per le famiglie di lavoratori. Mezzo milione di newyorchesi che non hanno il permesso di residenza otterranno un documento d'identità che è un fattore di dignità. E da qui andiamo avanti: sto per lanciare un piano di costruzione di 200.000 abitazioni popolari, con fitti abbordabili per i lavoratori"". Ha avuto anche le battute d'arresto, forse momentanee. Non tanto sui cavalli di Central Park ma su questioni sostanziali. Il suo progetto di aumentare le tasse sui ricchi, si è arenato davanti alla resistenza di un compagno di partito, l'altro italo-americano ai vertici della politica locale, il governatore dello Stato Andrew Cuomo, un moderato che non vuole fare il Robin Hood. De Blasio non lo nomina, non fa polemiche dirette, però è chiaro con chi ce l'ha: ""Qui c'è troppa devozione verso il gradualismo. Io invece sono convinto che sia il momento di fare cose audaci. Abbiamo delle sfide enormi di fronte: le diseguaglianze crescenti, il declino della classe media, il decadimento delle infrastrutture, la minaccia del cambiamento climatico. Contro problemi di queste dimensioni, non si procede con la politica dei piccoli passi"". De Blasio ha un modello, il suo politico ideale, punto di riferimento costante. ""Franklin Roosevelt, un newyorchese anche lui. Davanti alla Grande Depressione dovette navigare senza carte geografiche. Lo fece con spirito d'innovazione, audacia, creatività. Fu costretto a inventare un nuovo ruolo per lo Stato, a darsi compiti che nessun politico aveva mai avuto. Mi spiace dover fare dei paragoni con la Grande Depressione, ma purtroppo le analogie sono reali. Le diseguaglianze sono tornate a quei livelli"". A chi gli ribatte che una politica troppo radicale viene sconfitta dalle resistenze, lui ribatte duro: ""Sì, è quello che si diceva 103 anni fa, quando il terribile incendio di una fabbrica tessile uccise 146 operaie qui a New York. Secondo l'establishment e il senso comune di allora, era impossibile varare regole sulla sicurezza dei lavoratori, e contro lo sfruttamento minorile, invece lo si è fatto"". Oggi questa metropoli sta cambiando sotto gli occhi del suo sindaco, per effetto di una bolla immobiliare che accelera la gentrification: l'espulsione di lavoratori e ceto medio, l'avanzata di nuovi ricchi che possono sostenere questo costo della vita. Lui ha una strategia per difendere il tessuto sociale degli ultimi quartieri popolari. ""L'occasione ci viene imposta dal cambiamento climatico, dai danni già subiti con l'uragano Sandy. Sto per lanciare un vasto piano di ristrutturazioni di edifici pubblici, dalle scuole alle case popolari, che persegue due obiettivi paralleli: prepararci agli effetti del cambiamento climatico, e creare posti di lavoro per le stesse persone che abitano in quei quartieri oggi degradati"". Barack Obama lo sostiene vigorosamente, ma da Washington il sindaco non riceve aiuti concreti perché la politica federale è ostaggio dei veti repubblicani. Scrolla le spalle. ""Le regole del gioco politico si cambiano partendo dal basso, una città alla volta. È raro che i governi siano all'avanguardia, il vero cambiamento viene dalla base, dalla società civile. Dobbiamo credere in noi stessi, andare avanti nonostante tutto, sperando che alla fine si accenda una luce anche su Washington""."
"Terremoti e vulcani, il binomio che complica i calcoli degli scienziati","Un terremoto su un vulcano non è un evento come gli altri, per i sismologi. L’origine è più incerta, la magnitudo difficile da calcolare, gli sciami imprevedibili. Gli strati di terreno leggeri e franosi, in superficie, possono amplificare gli effetti della scossa. “E sismi importanti, in linea teorica, possono anche destabilizzare i vulcani. Nel caso dei Campi Flegrei siamo già in uno stato di attenzione dal 2012” spiega Francesca Bianco, direttrice dell’ Osservatorio Vesuviano dell’Ingv (Istituto Nazionale di Geofisica e Vulcanologia). “In queste ore non ci sono stati segnali anomali. Ma abbiamo avuto casi nel mondo, ad esempio a Yellowstone, in cui una scossa a centinaia di chilometri ha scatenato sciami sismici sui vulcani” prosegue Bianco. Il primo assaggio di quanto insidiosi possano essere i terremoti in queste zone l’ha avuto Antonio Piersanti. Il sismologo dell’Ingv era il funzionario che lunedì sera, con i suoi colleghi di turno, per primo ha notato il sismografo che oscillava. “Non mi ero allarmato in modo particolare” racconta. “Pensavo di avere di fronte un terremoto normale, di magnitudo bassa. Quando la Protezione Civile ha chiamato per dire che c’erano palazzi crollati e persone sotto alle macerie sono rimasto di sasso. Ad Amatrice il senso del dramma ci è piovuto addosso immediatamente. Qui no, ci sono voluti molti minuti prima di realizzarne la portata”. Anche il ricalcolo delle magnitudo nelle prime ore dopo la scossa, in una situazione così “magmatica”, fa parte della norma. “La prima stima arriva in pochi minuti dagli algoritmi” spiega Piersanti. “Poi il calcolo viene di nuovo effettuato a mano, ed è in genere più preciso”. La prima stima dell’Ingv, lunedì sera, parlava di una magnitudo locale di 3.6. Un paio d’ore più tardi, per misurare l’energia sprigionata dalla scossa si è passati (ragioni tecniche) a un tipo di misurazione “sorella”: quella magnitudo durata che è usata pochissimo nei terremoti che avvengono in ambienti normali. Il dato è stato rivisto al rialzo, passando a 4.0 e avvicinandosi ai valori misurati dai sismografi americani dell’Usgs (4.2 di magnitudo momento, un altro tipo di misurazione simile) e da quelli europei dell’Emsc (4.3 di magnitudo volume). “La magnitudo durata – spiega Piersanti – rispetto alle altre due tiene anche conto della durata della scossa registrata dai sismogrammi. Nel caso di Ischia la durata del segnale è stata dell'ordine dei cento secondi. Ovviamente un uomo è meno sensibile degli strumenti. La sua percezione delle scosse è molto più breve”. Per definire con accuratezza ancora maggiore il punto d’origine della scossa e l’energia liberata bisogna conoscere la velocità con cui le onde sismiche hanno raggiunto i sismografi. E questa velocità è funzione del tipo di rocce che le onde attraversano. “I modelli informatici più semplici usano un valore medio per ogni tipo di roccia” spiega Piersanti. “Quelli più accurati distinguono, zona per zona, come sono composti superficie e sottosuolo. Nel caso dei vulcani, dove la propagazione delle onde sismiche è molto, molto complessa, si usano modelli ancora più avanzati”. Più il software è raffinato, però, più richiede tempo, capacità di calcolo e attenzione da parte dell’uomo. “Per operare al massimo della rapidità, in sala sismica, dobbiamo per forza accettare una certa approssimazione. Nei prossimi mesi non smetteremo di studiare ancora più a fondo il terremoto di Ischia per svelarne tutti i dettagli” prosegue Piersanti. Il futuro dello sciame - imprevedibile sempre - lo è ancora di più in presenza di un vulcano. “Quello di Ischia è un sistema in genere molto stabile” spiega Bianco. “Scosse rare e piccole, solo una leggera subsidenza dell’isola, specialmente nella parte sud. Nessuna anomalia delle emissioni geochimiche. Poi, lunedì, è arrivata la scossa”. Alla stessa subdola maniera il terremoto-vulcano aveva piazzato la sua zampata nel 1883 e poi ancora nel 1980, quando sismi anche allora relativamente modesti (le case in Italia cominciano a crollare sopra a una magnitudo 5.5) fecero diverse migliaia di vittime. “Il giorno successivo alla scossa principale – prosegue Bianco – abbiamo avuto una trentina di scosse di assestamento di magnitudo minima, intorno a 1. Poi siamo tornati al silenzio normale. Ma per i prossimi giorni non sappiamo fare previsioni”. Gli epicentri di queste scosse, in mare, circa 3 chilometri a nord di Lacco Ameno, sono esattamente al confine fra le aree vulcaniche di Ischia e dei Campi Flegrei. Se i due sistemi siano in comunicazione non è chiaro. “Sappiamo che sotto ai Campi Flegrei, attorno a 7-8 chilometri, c’è una camera magmatica profonda” prosegue Bianco. “Ma ci è ignoto quanto sia estesa in orizzontale e se raggiunga anche Ischia. Di certo da domani questa zona sarà l’osservata speciale di tutti noi”."
"Cnr, gli ""ok ministeriali"" che bloccano i giovani ricercatori. Il Miur replica: ""Già dato il via libera""","ROMA - I giovani ricercatori del Cnr, Consiglio nazionale delle Ricerche, languono in attesa di un bando di concorso che potrebbe stabilizzare 50 persone quest'anno e altre 300 entro il 2016. Ma se le cose continuano così non saranno più tanto giovani quando otterranno l'assunzione. E dire che a bloccare tutto è solo una autorizzazione, parte di una procedura che paradossalmente è stata semplificata nel 2013, che il ministero fa sapere (con una nota in risposta a quest'articolo, che trovate a fondo pagina) di aver dato pochi giorni fa. La vicenda. Fino a due anni fa infatti le assunzioni negli Enti di Ricerca pubblici dovevano essere approvati con decreto della Presidenza del Consiglio dei Ministri. Poi la legge 125 del 2013 ha riconosciuto una maggiore autonomia agli Enti nelle procedure di reclutamento del personale, apportando una semplificazione: il decreto di approvazione non è più in capo alla Presidenza del Consiglio ma al Miur. Rimane comunque il necessario ""parere favorevole"" del Ministero dell'Economia e delle finanze e del Dipartimento della Funzione Pubblica. Tre amministrazioni che devono dare l'ok al fabbisogno di personale richiesto e alle variazioni di organico. Insomma: si è semplificato, ma non tanto. Cosicché a nulla è servito che il Cnr approvasse il piano triennale 2014-2016 già a febbraio dell'anno scorso. Perché da allora tutto è fermo. Tanto che c'è stato il tempo di cambiarlo perfino - a dicembre - perché nel frattempo era sopravvenuta una modifica normativa. Un piccolo ""movimento"", poi tutto è tornato immobile. E per ora non c'è sentore che qualcosa cambi in tempi brevi. Oltretutto, fanno notare al Cnr, il personale è già stato ridotto in questi anni. Nel 2012 sono stati tagliati del 20% gli organici di I e II fascia e del 10% il personale non dirigenziale (ad esclusione di ricercatori e tecnologi): meno 285 posti di lavoro e un risparmio per lo Stato di 10,4 milioni di euro. Il problema del turn-over. Non solo: il decreto legge sulla Pubblica Amministrazione ha lasciato scoperto il turn over. La riforma Madia prevede per il 2014 e il 2015 assunzioni per una spesa pari alla metà di quella relativa al personale che è andato in pensione. Si potrà tornare al 100% solo nel 2018. ""Insomma, sussistono ancora diversi vincoli - spiega Paolo Annunziato, direttore generale del Cnr - la reale semplificazione delle procedure di reclutamento consisterebbe nel dettare le regole per gli Enti di Ricerca, lasciandoli però liberi di avviare i programmi nel loro complesso subito dopo l'approvazione del piano triennale da parte del Consiglio di amministrazione, senza necessità di autorizzazioni esterne e introducendo esclusivamente un obbligo di rendicontare annualmente quanto effettuato nel rispetto dei limiti finanziari e di dotazione organica"". In attesa delle autorizzazioni, che comunque prima o poi arriveranno, il cruccio del Cnr è il blocco del turn over: ""Se vogliamo mantenere la capacità di ricerca ai più alti livelli internazionali, abbiamo bisogno di assicurare un flusso di ricercatori attentamente selezionato: occorrerebbero almeno 500 nuove posizioni per tornare al livello del 2009"", dice Annunziato. Ma al Cnr vorrebbero di più: ""Almeno in considerazione dell'elevato numero di giovani e bravi ricercatori che attualmente sono in posizione di tempo determinato, o con assegni di ricerca, sarebbe opportuno prevedere altre 1.000 nuove posizioni, distribuite nei prossimi tre anni"", dice ancora il Direttore generale. Il piano di assunzione, per il momento, è meno ambizioso: ""Noi siamo pronti - assicura Annunziato - appena ci arriveranno le ulteriori autorizzazioni previste, ad attuare il piano di fabbisogno 2014-2016, assumendo immediatamente circa 50 persone, tra ricercatori, tecnologi e tecnici attraverso la procedura degli scorrimenti di graduatorie esistenti e ancora valide e bandendo altri 300 bandi, per assunzioni che saranno realizzate nel corso del 2015 e del 2016"". La replica del Ministero. Riceviamo e pubblichiamo: ""Il Ministero dell'Istruzione, dell'Università e della Ricerca precisa di aver già dato il proprio via libera definitivo al piano triennale di assunzioni di cui si parla nel testo con un atto ufficiale dello scorso 13 febbraio. Quanto alla tempistica, si fa presente che il Piano ha subito delle modifiche nel corso del 2014, l'ultima delle quali comunicata dal Cnr al Miur il 4 dicembre 2014. Il Dipartimento della Funzione pubblica ha approvato il Piano il 30 gennaio 2015 e il Miur ha acquisito il parere il 3 febbraio scorso. Dopo dieci giorni ha dato il proprio ok. In tempi, quindi, del tutto consoni""."
"Paralimpiadi, pronta la squadra. Pancalli: ""Atleti giovani e pieni di talento""","TUTTO pronto, in casa Italia, per le Paralimpiadi invernali di PyeongChang 2018. Il Comitato Italiano Paralimpico ha ufficializzato i nomi degli atleti della squadra azzurra impegnata dal 9 al 18 marzo in Corea del Sud. Il nostro Paese sarà presente in quattro discipline: para ice hockey, snowboard, sci alpino e sci nordico. Repubblica seguirà il maxi evento in tempo reale qui su Sport senza barriere , la prima pagina di un quotidiano nazionale dedicata esclusivamente a sport e disabilità, realizzata in collaborazione con Fondazione Vodafone. Portabandiera dei 26 atleti convocati Florian Planker, hockeista di 41 anni alla sesta partecipazione ai Giochi paralimpici invernali . Diciassette i membri della squadra di para ice hockey: Gabriele Araudo, Alessandro Andreoni, Eusebiu Antochi, Bruno Balossetti, Gianluca Cavaliere, Valerio Corvino, Cristoph Depaoli, Sandro Kalegaris, Stephan Kafmann, Nils Larch, Gregory Leperdi, Andrea Macrì, Florian Planker, Roberto Radice, Gianluigi Rosa, Santino Stillitano, Werner Winkler. L'Italia incontrerà nella partita di esordio la Norvegia (10 marzo alle ore 4 italiane, le 12 locali), diretta avversaria per un piazzamento in un match che può essere subito decisivo. Tutti appartenenti alla categoria ""upper limb"" (disabilità agli arti superiori), sono quattro gli atleti dello snowboard: Roberto Cavicchi, Jacopo Luchini, Manuel Pozzerle e Paolo Priolo. Luchini e Pozzerle vengono da una stagione straordinaria: il primo è reduce da un secondo posto nel banked slalom nell'ultima prova in coppa del mondo a Big White (Canada); il secondo ha conquistato primo e secondo posto in Coppa del Mondo a La Molina (Spagna), anche Priolo e Cavicchi, quest'ultimo reduce da un infortunio alla clavicola, promettono grandi cose. Unico atleta nello sci nordico, Cristian Toninelli è invece alla sua prima partecipazione ai Giochi Paralimpici. Classe 1988, categoria ""standing"", gareggerà nello sprint, nella 10 km e nella 20 km. Si tratta di un gruppo con il 50% di atleti esordienti (13 su 26) e con un'età media di circa 33 anni (nella scorsa edizione, Sochi 2014, la media della squadra azzurra era di circa 36 anni).  Il ringiovanimento è ancora più evidente nello sci alpino, disciplina in cui l'Italia si presenta con un'età media di 21 anni, contro i 33 anni della squadra che partecipò a Sochi 2014. La coppia trentina Giacomo Bertagnolli-Fabrizio Casal, all'esordio ai Giochi, rappresenta una grande speranza: campioni del mondo nella supercombinata a Tarvisio 2017, il duo visually impaired (Bertagnolli è un atleta ipovedente, Casal è la guida) si misurerà in tutte e cinque le specialità (super G, slalom speciale, slalom gigante, discesa libera e super combinata). La squadra è completata da Renè De Silvestro (categoria ""sitting"") e Davide Bendotti (categoria ""standing""). Dopo il flop dei XXII Giochi olimpici invernali in Russia (zero medaglie conquistate), gli azzurri stavolta hanno dunque ambizioni importanti, e in quasi ogni disciplina. A guidare la missione - niente affatto impossibile - sarà Angelica Mastrodomenico. ""Per la nazionale italiana la parola d'ordine di questa edizione dei Giochi Paralimpici invernali è ""riscatto"". Il nostro obiettivo è, infatti, l'inversione di rotta rispetto ai Giochi del 2014, dove non riuscimmo a conquistare nemmeno una medaglia - spiega il presidente del Comitato Italiano Paralimpico Luca Pancalli - Si tratta di una squadra con molti giovani e molti talenti, composta da ragazzi che hanno lavorato duramente e che ce la metteranno tutta per onorare il Paese. Grazie al lavoro fatto dalla Federazione Italiana Sport Invernali Paralimpici e dalla Federazione Italiana Sport del Ghiaccio ci presenteremo con un gruppo unito e desideroso di fare il meglio"". Per altre informazioni su sport e disabilità: OSO - Ogni Sport Oltre"
Centomila firme contro la Bossi-Fini. E adesso tocca alla politica,"ROMA - Centomila firme raccolte da Repubblica in 4 giorni per l'abolizione della legge Bossi-Fini: il direttore Ezio Mauro le ha consegnate a Venezia al presidente del Consiglio Enrico Letta (VIDEO) , alla presenza del presidente del Parlamento Europeo Martin Schulz. Un richiamo forte alle responsabilità della politica, italiana e dell'Europa comunitaria, attraverso la voce della gente. Era il primo obiettivo dell'appello lanciato dal giornale. E' stato raggiunto grazie alla grande e tempestiva partecipazione della gente. Il resto dovrà farlo la coscienza di ognuno e una classe dirigente chiamata ad allargare il proprio campo visivo. Più che sulla cronaca, sulla storia e sul futuro. Tutte le firme Cancellare la Bossi-Fini di Stefano Rodotà Testo integrale della legge Bossi-Fini La legge Bossi-Fini, simbolo della normativa italiana sull'immigrazione, racconta al mondo di un Paese dove la paura dell'altro è più forte dell'umanissimo senso della solidarietà. Ma l'Italia non è questa. Lo hanno dimostrato i siciliani di Lampedusa come quelli di Pozzallo, pronti a soccorrere i disperati del mare e solo dopo a manifestare il loro disagio. E oggi lo dimostrano i centomila italiani che in questa settimana hanno firmato l'appello di Repubblica per arrivare all'abrogazione della legge Bossi-Fini. Centomila nomi e cognomi, uno sull'altro, distribuiti su quasi 500 pagine. Il senso della comunione è tutto in quello scorrere di identità, dove i tanti nomi noti che hanno aderito all'iniziativa si fondono con quelli della gente comune, uomini, donne, giovani. Con quelli di tanti ""stranieri"" che si sentono italiani anche così, partecipando e non solo lavorando e pagando le tasse. E con quelli di tanti italiani che vivono all'estero e vivono il dibattito sulla pelle. Gratitudine, quindi, per tutti coloro che hanno voluto esserci. E un ringraziamento ai tantissimi nomi della cultura, della politica, dello spettacolo e della società civile, la cui adesione ha indubbiamente caricato di spessore l'appello di Repubblica. A cominciare dai Premi Nobel per la Pace: i nord-irlandesi Betty Williams e John Hume , l'ex presidente del Costarica Oscar Arias Sanchez e l'International Peace Bureau , che al governo italiano hanno scritto una lettera aperta per dire ""basta"" con la Bossi-Fini perché una simile ""vergogna"" gli italiani ""non la meritano"". E poi il nostro Premio Nobel per la letteratura Dario Fo , tra i primi a firmare. Grazie al giurista Gustavo Zagrebelsky , al direttore della Scala Daniel Barenboim , alla grande étoile della danza classica Carla Fracci , al filosofo e accademico Massimo Cacciari, al sindaco di Firenze Matteo Renzi , al sindaco di Lampedusa Giusi Nicolini , al deputato Pd e candidato alla segreteria Gianni Cuperlo , al sindaco di Napoli Luigi De Magistris , al leader di Sel Nichi Vendola , al fondatore dell'Italia dei Valori Antonio Di Pietro , all'onorevole Livia Turco , alla Giunta della Regione Liguria , a Sonia Alfano , presidente della Commissione sul crimine organizzato, la corruzione e il riciclaggio di denaro del Parlamento Europeo, all'ambientalista Ermete Realacci , a Fabio Granata di Green Italia, a presidente della Regione Toscana, Enrico Rossi . Bergonzoni contro la Bossi-Fini: ""Respingiamola al mandante"". Grazie al senatore, giornalista e scrittore Sergio Zavoli , alla deputata Rosy Bindi , all'ex magistrato Antonio Ingroia , ai sindaci di Milano e Torino, Giuliano Pisapia e Piero Fassino , al presidente della Regione Lazio Nicola Zingaretti , al sindaco di Roma Ignazio Marino , a quello di Genova Marco Doria , a Leoluca Orlando e alla Giunta Comunale di Palermo , a Fausto Bertinotti , all'ex sindaco di Napoli Rosa Russo Jervolino , all'eurodeputato Pd David Sassoli , al sottosegretario Erasmo De Angelis , al segretario di Rifondazione comunista Paolo Ferrero . Grazie al segretario generale della Cgil Susanna Camusso , a don Ciotti , al fondatore di Emergency Gino Strada , all'ex ministro e fondatore della comunità di Sant'Egidio Andrea Riccardi , alla giornalista Karima Moual , a Claudio Gubitosi , direttore del Giffoni Film Festival , al vescovo di Mazara del Vallo Domenico Mogavero , a Michele Santoro e all'intera redazione di Servizio Pubblico, a Corrado Formigli . Grazie agli scrittori Andrea Camilleri, Carlo Lucarelli , Giancarlo De Cataldo , Niccolò Ammaniti, Michela Murgia , Christian Raimo, Silvia Avallone , Andrea Bajani , Nanni Balestrini , Nicola Lagioia, Aldo Busi , Massimo Carlotto , Mauro Corona, Walter Siti, Giulio Giorello, Goffredo Fofi, Chiara Gamberale. Grazie ai premi Strega Paolo Giordano , Melania Mazzucco , Margaret Mazzantini . Al produttore Domenico Procacci . Grazie ai registi Mimmo Calopresti , Ruggero Cappuccio , Ferzan Ozpetek , Liliana Cavani , Paolo Sorrentino , Roberto Andò , Gianni Amelio , Cristina Comencini , Giovanni Veronesi , Pappi Corsicato, Maria Sole Tognazzi , Gabriele Salvatores con tutta la troupe. E al fresco vincitore del Leone d'oro Gianfranco Rosi . Grazie agli attori Carlo Verdone , Filippo Timi , Luciana Littizzetto , Stefano Accorsi , Fabrizio Gifuni , Sonia Bergamasco , Valeria Golino , Valeria Solarino , Isabella Ferrari , Gianfelice Imparato, Jasmine Trinca, Ascanio Celestini, Kasia Smutniak, Rocco Papaleo . Grazie a Pippo Baudo e Serena Dandini . Grazie ai musicisti Luca Barbarossa , Subsonica, Antonello Venditti, Ivano Fossati , Claudio Baglioni , Francesco Guccini , Luciano Ligabue , Jovanotti, Roy Paci e l'etichetta Etnagigante , gli Osanna , Francesco Baccini . Grazie ad Alessandro Bergonzoni e a Enzo Iacchetti per le firme e i contributi video da loro dedicati alla campagna. Grazie al presidente dell'Anpi Carlo Smuraglia , a Legambiente , alla vicepresidente dell'associazione cittadinanza e minoranze Marcella Delle Donne , al centro studi Pio La Torre , al presidente, ai ricercatori, ai direttori dei dipartimenti e ai membri del consiglio direttivo di Eurispes , all'Associazione ricreativa e culturale italiana ( Arci ), all'associazione dei volontari di strada dei City Angels . Grazie al direttore generale della Figc Antonello Valentini, ad Adriano Panatta (a Repubblica dice ""Il nostro è un Paese che non si confronta più e la legge Bossi-Fini andrebbe abolita"") , al fotografo Oliviero Toscani , a Ivan Cotroneo sceneggiatore di Paz! e Mine vaganti , a Maso Notarianni , direttore di Peace Reporter, allo scultore Mimmo Paladino . Grazie."
"Elezioni Usa, Clinton chiude la campagna con Obama e col favore dei sondaggi","NEW YORK - La lunga e combattutissima campagna elettorale per la Casa Bianca si è chiusa con il tour de force dei candidati attraverso gli Stati in bilico, alla ricerca dei voti degli indecisi e di quelle fette di elettorato, a cominciare dagli operai, che saranno determinanti. Hillary Clinton, in risalita nei sondaggi , ha potuto contare in questo rush finale sull'appoggio di Barack Obama, che si è speso con tre comizi in un giorno e insieme alla moglie Michelle ha partecipato a quello conclusivo della candidata democratica a Philadelphia. Anche Donald Trump ha rivolto il suo ultimo appello agli elettorali dalla Pennsylvania, ma da Scranton. Clinton. ""Facciamo la storia"", ha detto l'ex first lady davanti a 40mila persone. Con lei sul palco dell'Independence Mall, oltre agli Obama, il marito Bill e la figlia Chelsea. ""Trump è una mina vagante"" e queste elezioni sono un ""test"" per il futuro, ha continuato Hillary assicurando che sarà il presidente di tutti. E che soprattutto non permetterà che vengano intaccati i progressi fatti con Obama: ""Non consentirò a nessuno di farci tornare indietro"". Usa 2016: Springsteen e Bon Jovi per Hillary sul palco di Philadelphia. A presentare la candidata democratica è stato proprio il presidente uscente, che l'ha definita ""fantastica"" e ha invitato tutti ad andare a votare. ""Scommetto su di voi come voi avete scommesso su di me. Scommetto che l'America respingerà la politica del risentimento, e che invece della paura sceglierà la speranza"", ha affermato. Michelle Obama ha descritto Hillary Clinton come sua fonte di ""ispirazione"" e come una ""leader di cui ci si può fidare"". Anche nel comizio conclusivo la candidata democratica è stata affiancata da stelle del mondo dello spettacolo. Mentre a New York Madonna faceva un concerto a sorpresa per sostenerla, a Philadelphia sul palco c'erano Bon Jovi e Bruce Springsteen, entrambi del New Jersey ed espressione della classe operaia. Una classa operaia che è l'ossatura della Pennsylvania, uno degli Stati in bilico che l'ex responsabile della diplomazia Usa spera di conquistare. ""Clinton - ha detto il Boss - rappresenta una visione dell'America in cui tutti contano e il risultato di domani sarà chiaro, le idee di Trump affonderanno"". ""Il mondo ci sta guardando"", ha sottolineato Bon Jovi. Madonna fa concerto a sorpresa a New York: ""Votate Hillary"" Trump. Poco prima del comizio del candidato repubblicano Scranton è stata sorvolata da un aereo con uno striscione su cui era scritto: ""Salvate l'America, votate Trump"". Nella ""Electric City"" che nel 1880 introdusse l'illuminazione elettrica per uso commerciale, il miliardario newyorkese ha ripetuto che ""Hillary è il volto del fallimento, guardate cos'ha fatto con le email"", che ""è corrotta, è la lunga mano di Wall Street, di interessi di parte. E dei suoi interessi"". Ha sbeffeggiato di nuovo l'appoggio dato all'avversaria da cantanti e attori: ""I rally di Clinton con le star della musica umiliano il processo politico"". Ha attaccato ancora una volta i mezzi di informazione. Quindi Trump ha rinnovato le sue promesse, con le parole d'ordine che hanno caratterizzato tutta la sua campagna elettorale, nel segno dell'attacco frontale all'establishment di Washington, alle ""ingerenze"" dello Stato, alla globabilizzazione. ""Ora è il momento di un cambiamento reale. Il cambiamento inizierà immediatamente con l'abolizione dell'Obamacare (la riforma sanitaria varata dal presidente uscente, ndr). Restituiremo i posti di lavoro ai minatori e alle tute blu"", ha detto parlando a una platea entusiasta. Prima di Trump sul palco è salito uno dei suoi più fedeli sostenitori, l'ex sindaco di New York Rudy Giuliani. ""E dicono che la Pennsylvania è indecisa... ma per favore!"", ha detto alla folla che l'ha accolto con un'ovazione. Nuovo sondaggio. L'ultima rilevazione Reuters/Ipsos dà a Hillary Clinton una probabilità di successo del 90%. La candidata democratica otterrebbe 303 grandi elettori, quindi ben oltre i 270 necessari all'elezione alla Casa Bianca, mentre Trump si fermerebbe a 235. La sorte dell'immobiliarista newyorkese si gioca in Florida, Michigan, North Carolina e Ohio, che domenica erano ancora 'too close to call', nonché in Pennsylvania, dove Clinton aveva un lieve vantaggio del 3%."
"Mattarella: ""Subito piano per edilizia scolastica. Patto sociale contro il bullismo""","SONDRIO - Nello stesso giorno in cui si verifica il crollo del soffitto in una scuola del milanese , il Capo dello Stato Sergio Mattarella va a Sondrio a inaugurare l'anno scolastico e a parlare di sicurezza nelle scuole: ""È certamente apprezzabile la decisione del governo di stanziare ulteriori e importanti cifre per la messa a norma degli edifici scolastici. L'auspicio condiviso è che il piano proceda con la massima celerità e la massima efficacia possibile"". Leggi: Edilizia scolastica, scuole a due velocità secondo Legambiente | Osservatorio sul cyberbullismo Patto sociale contro il bullismo. Il presidente della Repubblica ha anche affrontato il tema del bullismo , sottolineando la necessità, per combattere il fenomeno, di ""un grande patto tra scuola, famiglia, forze dell'ordine, magistratura, mondo dei media e dello spettacolo. Un'azione congiunta, capace non soltanto di reprimere ma, soprattutto, di prevenire, con una vera e propria campagna educativa che arrivi al cuore e alla mente dei giovani"". Mattarella ha ricordato come siano fondamentali ""gli esempi degli adulti"". ""Un linguaggio offensivo e violento degli adulti in tv o sui social media e in qualunque altra sede, si traduce subito, nell'universo adolescenziale, in una spinta emulativa, in un sostanziale via libera"". Leggi: Il crimine online fa 12 vittime al secondo Pari condizioni per tutti . ""Portare cultura e valori nel web e nei social - ha auspicato il presidente - questo è un orizzonte a cui la scuola deve saper guardare"". Inoltre ha elogiato la solidità della scuola pubblica: ""Il nostro sistema scolastico resta, grazie all'impegno e alla dedizione dei suoi docenti, un organismo solido, che svolge un'azione lodevole, spesso davvero efficace, di educazione e di istruzione, affrontando, al contempo, problemi impegnativi quali quelli dell'integrazione di ragazzi stranieri e della specifica attenzione ai portatori di disabilità"". E ha aggiunto: ""La scuola italiana deve mantenere la sua fondamentale funzione di garantire a tutti pari condizioni di partenza""."
Sempre più selfie estremi: ragazza cade dal tetto di una fabbrica nel Trevigiano,"TREVISO - Un complesso industriale abbandonato con le grate alle finestre per impedire l'ingresso ai senzatetto e tutto intorno lo spettro di un'economia che non c'è più. I macchinari dismessi. Le tubature arrugginite. Per un gruppo di diciottenni di Montebelluna, domenica scorsa, è diventato il set fotografico ideale. Immortalare imprese da condividere sui social network. Questa è la nuova moda che si sta diffondendo tra i giovani di tutta Italia. Non fa eccezione questo paese della provincia di Treviso, dove le ambulanze del 118 sono dovute accorrere al complesso dell'ex Filatura Monti. C'era una diciottenne ferita e intorno a lei tre amici spaventati a morte. LEGGI 'Daredevil selfie': le 150 vittime per lo scatto più pericoloso Volevano scattare foto sui tetti dello stabilimento dismesso ma un pannello ha ceduto e la giovane è precipitata per qualche metro. È stata ricoverata all'ospedale Cà Foncello di Treviso e dovrà rimanerci diversi giorni per un trauma facciale, una scheggiatura del femore e forse anche una frattura dell'anca. Arrampicarsi sui tetti per scattare foto estreme. Una follia che ha anche un nome, si chiama ""daredevil selfie"" ed é stata inventata dal freeclimber russo Alexander Remnev, famoso per le sue immagini sui grattacieli piú alti del mondo. Da nord a sud è questa la nuova moda impazza tra gli adolescenti. Due settimane fa quattro tredicenni sono state bloccate a Legnano con i loro smartphone mentre scattavano selfie lungo la linea ferroviaria. È andata peggio a un tredicenne che l'8 marzo scorso è stato travolto e ucciso sui binari alla stazione di Soverato, in Calabria."
"'Tintin' da record, una tavola venduta per 1,5 milioni di Euro","PARIGI - È andata all'incanto oggi nella capitale francese una tavola originale dell'artista belga Hergé, al secolo Georges Prosper Remi, disegnata per Uomini sulla Luna (1954), diciassettesimo albo della celeberrima serie Le avventure di Tintin , finendo per essere battuta a ben un milione e mezzo di euro, record assoluto nel mondo dei fumetti per un disegno singolo: lo ha annunciato la casa d'aste Artcurial uno dei cui esperti, Eric Leroy, ha definito l'opera ""una delle più importanti del dopoguerra"". Un particolare della tavola  Un particolare della tavola  Nella tavola inchiostrata, di 50 centimetri per 35, compaiono Tintin, il suo cagnolino Milù e l'inseparabile amico, il capitano Haddock, ciascuno con indosso una rudimentale tuta spaziale, una specie di scafandro, mentre si aggirano sulla superficie lunare spassandosela grazie all'assenza di gravità e ammirando dal satellite un singolare 'chiaro di Terra'. In pratica, l'immagine basta da sola a sintetizzare titolo e storia: che, a parere di Leroy, ""insieme a Tintin in Tibet (1960) e a I gioielli della Castafiore (1963) fa parte a pieno titolo di un album divenuto leggendario per innumerevoli collezionisti e appassionati di fumetti"". Ciò nonostante, la vendita è andata oltre ogni aspettativa. Il valore del lotto era infatti stato stimato tra i 700.000 e i 900.000 euro. Hergé detiene del resto parecchi primati nel settore e i suoi disegni sono tra i più ricercati. Sempre in giornata a Parigi, presso la casa d'aste Christie's, sarà venduta un'altra tavola originale di Uomini sulla Luna , valutata dai 350.00 ai 400.00 euro ma solo perché non compaiono né Tintin né altri personaggi."
Il cambiamento del clima minaccia il Patrimonio dell'umanità: in pericolo 1 sito su 4,"Dal Kilimangiaro in Africa alle barriere coralline di Aldabra nell'Oceano Indiano: le meraviglie naturali del mondo sono sempre più a rischio a causa dei mutamenti del clima. L'allarme arriva dall'Unione internazionale per la conservazione della natura (Iucn) nel suo ultimo rapporto sulle minacce ai siti naturali Patrimonio dell'umanità. In tre anni i siti considerati sotto scacco sono quasi raddoppiati, passando da 35 a 62. Presentato a Bonn, dove è in corso la Conferenza Onu sul clima (Cop23), il rapporto punta il dito principalmente sul cambiamento climatico. Per gli esperti è la minaccia maggiore a causa dei suoi innumerevoli effetti che spaziano dallo sbiancamento dei coralli alla perdita di ghiacci. Gli impatti del clima si fanno sentire su un quarto di tutti i 241 siti valutati. Nel 2014 pesavano ""solo"" per un sito su 7. Non a caso ecosistemi come le barriere coralline e i ghiacciai sono tra i più minacciati, spiega lo Iucn, oltre a zone umide, delta bassi, permafrost e siti esposti a incendi. L'analisi indica che c'è ""significativa preoccupazione"" per il 29% dei siti naturali patrimonio mondiale, mentre il 7% ha una valutazione ""critica"". Tra questi ci sono il Parco nazionale delle Everglades negli Usa e il lago di Turkana in Kenya . Tra i siti italiani, l' Etna figura tra quelli in buono stato, mentre le Eolie e le Dolomiti hanno ""alcune preoccupazioni"". Valutazioni invariate rispetto al 2014. Al clima si aggiungono anche altre minacce, da non sottovalutare: specie invasive, turismo non sostenibile, aumento delle infrastrutture. La diffusione di specie ""aliene"", tra l'altro, è comunque aggravata dai cambiamenti di clima che in alcuni casi ne favoriscono proliferazione in zone altrimenti non adatte. ""Il cambiamento climatico agisce in fretta e non risparmia i tesori più belli del nostro pianeta"", ha detto la direttrice generale della Iucn Inger Andersen . ""Il cambiamento climatico minaccia ora il tessuto stesso della nostra società, mette a rischio la nostra identità, un'identità che si fonda sulla ricca e delicata composizione del patrimonio naturale"". In base al rapporto, il 29% dei siti Patrimonio dell'umanità fa i conti con minacce ""significative"", il 7% affronta un futuro ""critico"". La Iucn monitora più di 200 siti classificati Patrimonio dell'umanità dall'Unesco. Tre barriere coralline segnalate dall' Unesco , l' atollo di Aldabra nell'oceano Indiano , la barriera corallina del Belize nell'Atlantico e la grande barriera australiana , la più grande al mondo, hanno subito danni ""devastanti"" negli ultimi tre anni. ""Il ritiro dei ghiacciai, anch'esso dovuto all'aumento delle temperature, minaccia siti quali il Parco nazionale del Kilimangiaro e il complesso Jungfrau-Aletsch sulle Alpi svizzere , il più grande ghiacciaio d'europa""."
"José Casanova: ""La violenza è il peccato originale della religione""","Itesti sacri delle grandi religioni grondano sangue da millenni. È un luogo comune, che è vero. Ma l'ispirazione violenta viene spesso abbandonata, a volte invece tragicamente sfruttata. La domanda interessante è come e perché questo accade. La giriamo a José Casanova, spagnolo di Saragozza, ma insediato a Washington (Georgetown University), uno dei maggiori studiosi nel mondo di sociologia della religione, tradotto ovunque (in italiano è noto il suo ""Oltre la secolarizzazione"", Il Mulino, 2000). L'intossicazione originaria non è incurabile, dice, le fasi violente si presentano a cicli. I siti web di ogni parte catalogano con faziosità contabile la violenza ""degli altri"": mani mozzate e uccisioni di infedeli invocate nel Corano o stermini realizzati o propiziati dal Dio della Bibbia e poi le teste tagliate delle scritture induiste, il Tridente di Shiva. Nessuna religione è innocente. ""La violenza è nelle origini della società, con Durkheim possiamo dire nel sacro sociale, più che nella religione in sé. E questo non c'è dubbio si riflette nelle Scritture, ma nel tempo le cose cambiano. Nella Bibbia per esempio è necessario distinguere tra i testi precedenti all'esilio babilonese e quelli successivi. Il Dio di Israele sacralizza la violenza contro gli altri popoli, era un Dio monolatrico, non monoteista, un Dio di Israele non di tutta l'umanità. Dopo l'esilio a Babilonia, in quella che chiamiamo l'età assiale (Casanova usa l'espressione di Jaspers per indicare l'epoca tra Ottavo e Terzo secolo a.C., n. d. r.), i profeti non sacralizzano più la violenza, al contrario, il Dio della storia usa l'Impero romano per punire il suo popolo"". Questo vale per tutte le religioni? ""Tutte le culture tribali delle origini sacralizzano la violenza del ""nostro gruppo"" contro gli altri. La novità delle religioni assiali è che la desacralizzano: arrivano così la critica profetica della violenza e la fine dei sacrifici cruenti"". La violenza resta scritta però per sempre nei testi sacri. ""Troviamo nelle Scritture un misto di testi della sacralizzazione della violenza e di altri che espongono la critica della violenza. Si pone allora il problema di come i testi sono stati e vengono interpretati e usati nella storia"". E nessuna religione fa eccezione, anche se ogni confessione è tentata di accusare le altre. ""Potremmo usare le parole di Papa Francesco: ""Di fronte alle atrocità commesse nel nome di Dio o della religione, nessuna religione è immune da forme di delusione individuale e estremismo ideologico"", nessuna, inclusi il Cristianesimo e il Cattolicesimo. Io vengo dalla cattolica Spagna, in cui la religione e la violenza sono state intimamente connesse: le Crociate, l'Inquisizione, l'espulsione di ebrei e musulmani, la Conquista e l'evangelizzazione forzata, guerre civili"". Anche gli atei militanti tengono la lista delle violenze a carico delle religioni. I religiosi rispondono ricordando la lista dei massacri del XX secolo e le pagine nere dell'ateismo. ""La religione non è l'unica fonte di violenza. Tra la fine dell'Ottocento e l'inizio del Novecento abbiamo visto la sacralizzazione della violenza anarchica; con la Prima guerra mondiale lo Stato moderno, che rivendica il monopolio della violenza, la sacralizza sull'altare del nazionalismo; c'è il genocidio armeno; c'è la violenza comunista degli anni Trenta, il Gulag, Hitler e l'Olocausto; dagli anni Sessanta del '900 troviamo l'Ira, l'Eta, le Brigate rosse, i preti guerriglieri in Colombia, i cattolici Montoneros in Argentina. Il XX secolo è stato il più violento nella storia dell'umanità e la maggior parte della sua violenza non era religiosa"". Ma oggi abbiamo una ondata di terrorismo religioso, quello islamico. ""Anche in questo caso dobbiamo chiederci quali fattori attivano il fenomeno del terrore jihadista e perché questa religione diventa fonte di violenza. La sua crescita avviene nel corso di una globalizzazione verso la quale certi settori dell'Islam legittimano la violenza contro quello che considerano un ordine mondiale che usa violenza contro di loro"". Anche il Cattolicesimo in passato riteneva la modernità un assalto ai suoi principi morali. ""Certo, eppure ha subito nel tempo una grande trasformazione. Insieme ai protestanti i cattolici hanno dato vita in Germania alla Democrazia cristiana. Di fronte al sanguinoso conflitto tra sciiti e sunniti dei nostri giorni, penso che se la trasformazione è avvenuta per i cristiani, può accadere anche per i musulmani, quando le voci in favore della pacificazione supereranno quelle che sacralizzano la violenza"". Il buddismo è candidato al ruolo di primo della classe, perché più pacifico? L'imperatore Ashoka nel Terzo secolo a.C., si convertì dall'induismo al buddismo e lasciò scritti sulla roccia i suoi editti sulla tolleranza. Ma oggi va in scena il terrore buddista. ""I monaci militari buddisti sono un ordine armato come tutti gli altri che si sono associati a un potere statale ed è accaduto per loro quello che è accaduto per tutti quando una religione diventa sacralizzazione dello Stato. Ma c'è sempre la possibilità che le religioni assiali facciano prevalere il volto pacifico, e la parte della loro tradizione che fa loro dire Salam, Shalom o Pace"". Ma l'Islam con la Shari'a non presenta problemi maggiori delle altre religioni nel cammino verso la modernità? ""La Shari'a non era un problema alla nascita delle prime costituzioni in Iran o in Pakistan alla svolta di fine secolo tra '800 e '900. Lo è diventato più avanti. La stessa tradizione può essere letta in altri modi. La violenza jihadista non sarà diversa dalle altre del passato, quella anarchica o quella marxista"". La tentazione illuminista è di immaginare nella storia un processo di riduzione della violenza. Ma la realtà ci dice il contrario. ""Non si possono fare generalizzazioni. La combinazione di religione e strutture del potere è la chiave esplicativa nel bene e nel male. In Spagna c'è stata l'epoca della convivencia tra cristiani, ebrei e musulmani e lo stesso è accaduto altrove, ma con l'emergere dello Stato moderno, delle monarchie cattoliche si è affermata la spinta alla pulizia etno-religiosa. Tutte le volte che il modello westfaliano - cuius regio eius religio - si è affermato il fenomeno si è ripetuto. Alla fine degli imperi, di quello ottomano e di quello britannico. Non c'è in questo una singola traiettoria, ma cicli. Ci sono però anche buone notizie e cicli di pace. L'America latina in una sola generazione è passata dal monopolio cattolico alla perdita di egemonia della Chiesa e a un pluralismo condiviso con i protestanti. Senza violenza""."
"Turchia, raid contro Pkk in Iraq. Erdogan: ""Non abbandoniamo il Paese ai terroristi""","ISTANBUL - Continua ad avvitarsi la spirale di violenza tra Ankara e Pkk nel sud-est della Turchia e nel nord dell'Iraq, con 18 poliziotti turchi e una quarantina di miliziani curdi uccisi. Almeno 14 agenti turchi sono morti in un attacco contro un minibus della polizia nella provincia orientale di Igdir. Un ordigno azionato a distanza è esploso al passaggio del mezzo diretto a Dilucu, a un valico di confine con l'Azerbaigian, ha riferito l'agenzia Anadolu . Tra le vittime c'è anche un agente che ha fatto a lungo parte della scorta dell'ex presidente turco, Abdullah Gul, il quale ha diffuso un messaggio di cordoglio e ha fatto visita alla famiglia del poliziotto. In due attacchi separati nel sud-est della Turchia sono stati uccisi altri quattro poliziotti: tre sono morti per un razzo sparato da miliziani curdi del Pkk contro il veicolo corazzato sul quale viaggiavano nel sud-est del Paese, un quarto a Tunceli, nella valle di Pulumur, dove è morto un ufficiale che viaggiava insieme alla figlia, illesa. Ma i raid aerei dell'aviazione turca continuano ad attaccare le basi dei ribelli in Iraq. Il presidente turco Recep Tayyip Erdogan ha promesso di ""non abbandonare il paese ai terroristi"", dopo la serie di imboscate mortali. ""Noi non abbandoniamo e non abbandoneremo mai questa nazione a tre o cinque terroristi"", ha sottolineato Erdogan durante un discorso televisivo ad Ankara. ""In questo paese - ha aggiunto - la fossa per i martiri non è mai rimasta vuota e sembra che non lo rimarrà mai"". ""Ma con il permesso di Dio - ha proseguito - la Turchia, che ha superato tante crisi, sconfiggerà anche la piaga del terrorismo"". Secondo Erdogan, il Pkk è responsabile di aver ""bloccato il percorso verso una soluzione"" politica della questione curda e a questo punto ""l'unica soluzione che può avere il consenso dello stato e del popolo è che i terroristi mettano fine alle loro azioni e abbandonino le armi"".  Per il presidente, chi non condanna ""gli attacchi delle organizzazioni separatiste e degli altri gruppi terroristici, senza se e senza ma, ha un problema nei suoi legami con questo paese"". Le elezioni del primo novembre, a suo dire, daranno una soluzione anche a questo. ""Il posto per regolare i conti nelle democrazie è il seggio elettorale - ha detto - credo che il primo novembre il nostro popolo chiederà che qualcuno renda contro per quello che è successo"". Rivolgendosi poi ai suoi rivali politici, ha concluso: ""Quello di cui abbiamo bisogno è l'unità"". Secondo le informazioni diffuse da Anadolu , oltre 50 caccia turchi - 35 jet F-16 e 18 F-4 - hanno martellato le postazioni del Pkk per sei ore (dalle 23 alle 5 di mattina), centrando ""20 obiettivi"". In particolare, l'aviazione militare turca si è concentrata su Gandil, Hakurk, Zap, Metina, Gare e Basyan. L'agenzia ha aggiunto che è stato colpito anche ""un gruppo tra i 20 e i 25 terroristi in fuga dalla Turchia, che stavano ripiegando verso le loro basi"". Ankara ha confermato, ""una misura eccezionale volta a impedire la fuga dei terroristi"". Turchia: ancora scontri a Diyarbakir tra l'esercito e il PKK. La rappresaglia all'attacco di domenica a Daglica, nell'estremo sud-est della Turchia, alla frontiera con l'Iraq, era stato praticamente annunciato ieri dal governo che aveva promesso di ""sradicare"" il Pkk in risposta all'imboscata di domenica nel sud-est della Turchia, in cui erano rimasti uccisi 16 soldati. Quell'agguato, il più sanguinoso contro i militari turchi da quando a luglio è saltato il cessate il fuoco con i separatisti per l'avvio dell'operazione antiterrorismo di Ankara, ha spinto il premier, Ahmet Davutoglu, a promettere di ""spazzare via il Pkk dalle montagne"" della Turchia, dopo un trentennio di guerriglia. Le violenze e gli scontri tra esercito e Pkk sono riprese a fine luglio, mandando in frantumi i colloqui di pace lanciati nel 2012 per tentare di porre fine al conflitto costato la vita a oltre 40mila persone dal 1984. La ripresa degli scontri si verifica a meno di due mesi dalle elezioni parlamentari anticipate indette dal presidente Recep Tayyip Erdogan dopo che a giugno, l'Akp ha perso la maggioranza assoluta in parlamento. L'opposizione ha accusato il partito del capo di stato di fomentare gli scontri e il conflitto curdo per guadagnare consensi. ""La situazione - ha detto Erdogan - nel sud est del Paese non sarebbe questa se il mio partito avesse ottenuto 400 seggi alle scorse elezioni e avesse riformato la Costituzione. I danni fatti dal Pkk non si spiegano se non con l'ingresso dell'Hdp in Parlamento che li ha resi più forti"". Intanto il Pkk ha rilasciato 20 ostaggi turchi, tra cui alcuni funzionari della dogana, rapiti ad agosto nell'est del paese e poi trasferiti in Iraq. Lo riferiscono i siti turchi, secondo i quali i 20 sono stati consegnati a una delegazione di attivisti per i diritti umani e di membri del partito curdo Hdp. Il gruppo di ex ostaggi dovrebbe arrivare in serata al valico di Habur. L'esercito turco aveva annunciato il 23 agosto il rapimento di 12 funzionari di dogana da parte del Pkk nella provincia di Van, sul confine con l'Iran. Altri otto erano stati rapiti nei pressi del valico di Uzumlu nel corso dello stesso mese."
Nuvola rosa: Microsoft e Pari opportunità per avvcinare donne e tecnologia,"730 ragazze, 12 università, partner di rilievo globale, da Telecom Italia ad Asus: insieme per abbattere il gap di genere che – tuttora – allontana le giovani donne italiane dall’interessarsi al digitale ed, in generale, alle materie scientifiche ed alla tecnologia. È questo l’obiettivo della “Nuvola Rosa”, iniziativa promossa da Microsoft Italia in collaborazione con il Dipartimento per le Pari Opportunità della Presidenza del Consiglio dei Ministri e l’Università ‘La Sapienza’ di Roma, con il sostegno di organizzazioni internazionali quali ITU, Unesco, UN Women e UNric e che si avvale della partnership dell’associazione Valore D, da sempre impegnata nella valorizzazione del talento femminile, La ""Nuvola Rosa"" è a Roma, fino al 24 aprile - consisterà in tre giorni articolati in più eventi contemporanei: corsi di formazione, convegni e – soprattutto – un’hackathon tutta rosa, una maratona di codifica di applicazioni, presso la Biblioteca Centrale della Facoltà di Ingegneria “G. Boaga” de l’Università “La Sapienza”, in collaborazione con Codemotion, una delle più grandi conferenze europee IT, che ha coinvolto negli anni 30mila sviluppatori e 300 relatori da tutto il mondo. Nuvola rosa, le donne vogliono contare di più nelle Itc. ""Portare le ragazze ad amare la tecnologia, a superare il gap mentale che le allontana dall’intraprendere una attività nel settore del digitale"", questo si propone la “Nuvola Rosa”, come ha spiegato Carlo Purassanta, Amministratore Delegato Microsoft Italia, durante la conferenza di apertura. Se l’informatica è ancora la materia che accoglie il minor numero di studentesse – come ricordato da Tiziana Catarci, Prorettore per le Infrastrutture e le Tecnologie, presso l’Università la Sapienza – siamo dinanzi ad un pregiudizio che è prima di tutto culturale. Un “role model”, un modello di ruolo che ancora attribuisce alla stereotipata figura maschile del ""nerd"" uno spiccato interesse per l’ITC, e che va ad impattare sulle alte percentuali di disoccupazione femminile, soprattutto nelle regioni del Sud Italia, come sottolineato da Monica Parrella, componente del Dipartimento Pari Opportunità della Presidenza del Consiglio dei Ministri. La ricerca presentata da Roberta Marracino, Director of Communication and Research, presso la McKinsey & Company, in apertura della tre giorni, ha mostrato numeri agghiaccianti, a testimonianza delle conseguenze che il pregiudizio culturale che allontana le donne dall’ambito tecnologico apporta al mercato del lavoro italiano: basse percentuali di matricole e ancora più basse percentuali di laureate nelle facoltà di ingegneria informatica, presenza minima delle donne in ambiti lavorativi che apporterebbero salari più alti e maggiori possibilità di inserimento. Se fin da bambine le donne italiane si trovano dinanzi giochi e giocattoli gender oriented, la scelta del percorso di studi finisce per soffrire di questo modello di ruolo imposto dal contesto culturale e familiare. In vista del 25 Aprile, data proclamata dall'ITU giornata Europea per le Ragazze nell'Information Technology, è questo che la “Nuvola Rosa” si propone di abbattere: quel muro invisibile che allontana le ragazze italiane da un ambito foriero di infinite possibilità di lavoro e sviluppo anche personale."
"Wikipedia, la autorità russe vogliono farci chiudere per un articolo sull'hashish","MOSCA - La versione russa di Wikipedia si prepara a chiudere in Russia: Roskomnadzor, l'agenzia federale per i mass media le ha ordinato di bloccare una pagina con un articolo sull'hashish ma l'enciclopedia universale ha spiegato che il protocollo usato (https) non lo consente e sarà costretta a bloccare tutte le risorse. Il direttore di Wikimedia.ru, Vladimir Medeiko , ha spiegato che il protocollo protetto impedisce ai provider di inibire l'accesso ad una sola pagina e quindi gli utenti non potranno consultare più nessuna pagina. Si tratta dell'ennesimo colpo alla libertà di internet in Russia, sullo sfondo di una serie di norme che limitano la libertà di informazione. L'articolo in questione riguarda il charas, un tipo di hashish prodotto dall'estrazione della resina di cannabis, ed era stato vietato da una corte di Astrakan lo scorso giugno, con una inedita sentenza censoria su un contenuto di Wikipedia: in passato erano intervenute solo due agenzie federali, quella per la tutela dei diritti dei consumatori e l'antidroga. Nei giorni scorsi il direttore esecutivo di Wikimedia.ru, Stanislav Kozlovski , aveva difeso l'articolo sottolineando che si basa su informazioni riprese dal sito dell'Onu e su fonti accademiche."
"De Luca, sospeso ma non troppo","DOPO la rottamazione e lo ""staiserenismo"" dobbiamo a Renzi anche la sospensione-confermativa , l'esserci e allo stesso tempo il non esserci direbbe Vincenzo De Luca, che è laureato in filosofia. Domani, infatti, De Luca sarà l'escluso che partecipa, l'assente-presente nella prima seduta del Consiglio regionale, un'astruseria che ancora mancava, e non solo alla politica. Neppure nella massoneria i Venerabili in sonno possono presenziare da svegli i lavori di Loggia. E nella mafia la sospensione è un levare l'occasione, ""togliere il morto dal mezzo della casa"": il viaggio in Sicilia di Michael Corleone, la botola del Malpassotu, il Brasile di Buscetta. Più nettamente a scuola la sospensione è il castigo, l'espulsione a tempo, il ""vai a casa per tre giorni e poi torna accompagnato"". Solo per De Luca la sospensione è una conferma, la detronizzazione come incoronazione, la punizione che lo premia. E infatti, con più fantasia della satira, il governo ha inventato il trucco del rimosso lasciato al suo posto. Il premier venerdì lo ha sospeso consigliandogli di non sospendersi e non con la lingua biforcuta di Andreotti ma con le nebulose sintattiche e monofoniche di Forlani: ""De Luca valuterà se seguire il parere dell'Avvocatura che sostiene che, ancorché in sospensione, può e deve fare gli atti conseguenti"". Chiaro? È roba da Azzeccargabugli, che viveva però nell'intreccio degli impedimenti dirimenti e non nello smart della Leopolda. Perciò domani il "" decaduto in piedi"" De Luca , allievo in cattedra di De Magistris, entrerà dove non può entrare, prevaricando, dopo la legge, anche la lingua italiana. Certo, in teoria l'usciere potrebbe fermarlo sulla porta. Ma speriamo per lui che non ci provi: De Luca, per come è fatto, potrebbe non sospenderlo, ma sbrigativamente appenderlo al lampadario: ""Siete imbecilli e cafoni, farò la lotta armata contro tutti i cafoni come voi"" promette spesso colpendo l'aria con i pugni. È invece probabile che le opposizioni, da Forza Italia a Sel e ai grillini, si esibiranno nella rumorosa sceneggiata ""issa, isso e o' malamente"", proprio quella che De Luca cerca perché, come gli spinaci per Braccio di Ferro, niente lo irrobustisce più delle grida, dei cartelli e dei flash mob sciué sciué. Temo che sia inutile consigliare a queste opposizioni napoletane che sarebbe molto più rispettoso dell'istituzione violata fare avanzare De Luca verso il paradosso, sorprenderlo con la sobrietà, impedirgli di usare la sospensione come droga per la sua spavalderia, sino a permettere alla maggioranza di eleggere davvero lui presidente e, come vicepresidente-fantoccio, il fedelissismo Bonavitacola che, povero Cristo, da mesi si allena a fare le veci, l'uomo interim, e lo imita persino per come può: ""Io mi 'comprimentò prima con Vincenzo De Luca e poi con me stesso"". Persino nel nome questo Bonavitacola rimanda al Bellavista di De Crescenzo, una parodia dei caudilli che governavano per conto delle multinazionali. E infatti De Luca ha preso in affitto un appartamento di fronte alla Regione. La dependance sarà il suo scannatoio di governo: ""Faccio il sindaco da casa"", annunziò quando lo sospesero dalla carica di primo cittadino di Salerno. Davvero domani bisognerebbe lasciargli dir Messa come quei sospesi a divinis che continuano a impartire i sacramenti, non di nascosto come faceva la buonanima di don Baget Bozzo, ma come monsignor Lefebvre nella sua chiesa parallela, o meglio come il cardinale esorcista Milingo, che faceva paura al Vaticano non perché si era innamorato di una signora che portava il dolcissimo nome di Maria, ma perché, da sospeso, ordinava vescovi, cacciava i diavoli, guariva le malattie ed era pure un simpatico figlio del sud del mondo. Insomma nel suo Zambia era come De Luca a Salerno: controllava il territorio parrocchia per parrocchia, casa per casa, anima per anima, voto per voto. Buon senso vorrebbe che, nel cantiere delle sospensioni e delle sospensive delle sospensioni che è diventata la Campania di De Magistris e di De Luca, venisse sospesa (ops) anche questa guerra di scartoffie, cavilli, gradi di giudizio, pareri e ricorsi, e si può immaginare un reggente o un commissario, e pure nuove elezioni. E tutti speriamo in una decisione veloce (48 ore?) del Tribunale che potrebbe accettare il ricorso di De Luca e sospendere (ops) la legge Severino in attesa della Corte Costituzionale come è accaduto già con de Magistris il quale, solo poche ora prima, si era espresso con il turpiloquio della ribellione: ""Cercano di fottermi, ma non mi farò fottere "". E poi, a sentenza favorevole, aveva ritrovato la lingua rispettosa della legge: ""Abbiamo fatto Giurisprudenza. Ci sono ancora uomini e donne che rappresentano con dignità lo Stato"". Comunque vada a finire, si capisce che nel confronto tra Renzi e De Luca è Renzi che ne esce deluchizzato. Fosse pure vero che se non avesse appoggiato De Luca il Pd avrebbe perso la Campania, almeno adesso il viso di Renzi in dissolvenza non sarebbe diventato quello di De Luca. Perché qui il senso vero è che, al di là delle sospensioni, De Luca e De Magistris sono un modo di stare al mondo che aggiorna l'antropologia politica del mascalzone per bene, del ceffo trionfante, dei cacicchi meridionali. Non fa meraviglia dunque il paradosso della sospensione confermativa che stravolge la lingua e prende possesso del dizionario della politica arricchendo, con la prepotenza, il catalogo delle stravaganze italiane. Dopo il manuale Cencelli, le convergenze parallele, l'arco costituzionale... domani a Napoli andrà in scena il compromesso storico tra l'ineleggibilità e il decisionismo più sfrontato, la sospensione confermativa appunto che non fa decadere ma fa decantare i vizi di forma e le inopportunità di sostanza."
La Nasa su Tivusat: immagini dallo spazio in 4K sul canale 211,"ROMA - A partire da oggi sarà inserito nel bouquet di Tivusat il quarto canale 4K liberamente accessibile sulla piattaforma satellitare: si tratta del canale NasaUHD che sarà posizionato al numero 211 di tivùsat. E non si tratta di un canale qualsiasi, ma del canale 4K della Nasa, l'agenzia spaziale americana, con immagini mozzafiato dalla stazione orbitante e da altre missioni interplanetarie. Il canale 4K Nasa si affianca su Tivùsat a RAI 4K, Fashion TV 4K e 4K1, il canale dimostrativo di HotBird. Accedere a Tivusat non richiede alcun tipo di abbonamento. Sono sufficienti un dispositivo certificato tivùsat HD (decoder o televisore con CAM), una parabola satellitare orientata su Eutelsat 13° Est e la smartcard inclusa nella confezione del decoder."
Malattie reumatiche per 5 milioni di italiani. Un costo per le produttività,"GLI ITALIANI sono poco preparati sulla conoscenza delle malattie reumatiche. Ai primi posti mettono erroneamente la lombalgia e credono che queste si possano sempre prevenire e siano un problema solo in età avanzata. In occasione della Giornata mondiale delle malattie reumatiche) che si celebra il 12 ottobre in tutto il mondo, Apmar (l'Associazione nazionale persone con malattie reumatologiche e rare, lancia un appello per una maggiore conoscenza di questa patologia. ""lo Stato deve investire risorse per dare dignità e diritti alle persone con malattie reumatologiche: sono 22 milioni le giornate di lavoro perse all'anno in Italia con un calo di 3 miliardi della produttività"". I dati dell'Oms. Secondo l'Organizzazione mondiale della sanità le malattie reumatiche sono la prima causa di dolore e disabilità in Europa. Nel nostro Paese ne soffrono più di 5 milioni di persone di ogni età, ma sono ancora sottovalutate. E infatti la maggioranza degli italiani le associa principalmente ai comuni mal di schiena come lombalgia (56%) e sciatalgia (52%), pensa che insorgano solo nella terza età (34%) e che siano dovute soprattutto a fattori ambientali come freddo e umidità (32%). Il 23% della popolazione ritieneche si possano sempre prevenire e che per curarle, oltre ai farmaci appositi (26%), possa essere sufficiente fare attenzione all'alimentazione (13%) e agli sforzi fisici (21%). Ovviamente dei piccoli accorgimenti possono alleviare la patologia , ma non costituiscono la cura definitiva. L'informazione. I dati emergono da uno studio condotto dall'Osservatorio Apmar su circa 4.500 Italiani tra i 20 e i 65 anni attraverso un monitoraggio della rete con metodologia Woa (web opinion analysis). ""Per la persona affetta da malattie reumatiche una buona informazione rappresenta uno degli aspetti più importanti del successo terapeutico - spiega Antonella Celano , presidente di Apmar - ma non dimentichiamo il grande impatto sociale che le malattie reumatiche hanno anche dal punto di vista economico: è ancora troppo alto l'onere che ne deriva per il singolo cittadino e per lo Stato, sia per i costi diretti sanitari e non sanitari. Sia per i costi indiretti: giornate di lavoro perse, invalidità.. che sono circa il doppio di quelli diretti"". Un costo. Un impatto che si traduce in numeri e che vede al centro un giusto riconoscimento dei diritti del paziente da parte dello Stato: circa il 50% dei pazienti con malattie reumatiche muscolo-scheletriche croniche manifesta disabilità e otto persone su dieci sono costrette a convivere col dolore cronico, il che si traduce in oltre 22 milioni di giornate di lavoro perse ogni anno che corrispondono a un calo di produttività di 2 miliardi e 800 milioni di euro. ""Alla luce di questi dati - continua Celano - è importante che lo stato si prenda carico della cura delle persone affette da malattie reumatologiche e che non si parli più di costi della salute ma di investimento in salute"". Colpiscono i giovani. ""Le malattie reumatologiche - spiega Luigi Sinigaglia , reumatologo all'Istituto ortopedico gaetano pini di Milano - sono moltissime e molto variegate, tanto che noi diciamo che il primo fondamentale passo per organizzare una terapia efficace è sempre basato su una diagnosi precisa. Le malattie reumatiche hanno in comune il fatto di colpire le diverse strutture dell'apparato locomotore (non solo le articolazioni quindi, ma anche i muscoli, i tendini e lo scheletro). Una delle concezioni del tutto falsa è che le malattie reumatiche colpiscano solo gli anziani. Esistono certamente malattie che hanno una maggior prevalenza nei soggetti anziani, ma la maggior parte colpiscono soggetti giovani, in piena attività lavorativa. Ne sono un esempio l'artrite reumatoide e le spondiloartriti che di solito iniziano in giovane età, così come le malattie sistemiche del connettivo che sono più tipiche della donna in età fertile. Alcune malattie invece, a volte gravissime, possono colpire persino i bambini"". Le iniziative. Il prossimo 16 ottobre a Roma, nell'ambito della giornata mondiale del malato reumatico, quattro ospedali romani (policlinico gemelli, policlinico umberto primo, l'ospedale santo spirito e l'ospedale pediatrico bambino Gesù) organizzeranno a Piazza San Silvestro visite e screening gratuiti per adulti e bambini. La giornata sarà inaugurata, alle ore 10.30, da una tavola rotonda aperta al pubblico durante la quale, sottolinea Silvia Tonolo , vicepresidente Anmar (associazione nazionale malati reumatici), ""i pazienti, sia adulti che giovani, si confronteranno con esperti e rappresentanti delle istituzioni per parlare di bisogni, necessità ma anche farmaci innovativi, rapporto medico-paziente, aderenza ed efficacia terapeutica. Vogliamo uscire da questo tavolo con delle risposte""."
"Migranti, Mattarella: ""Fermezza in Ue su crisi. Italia vuole risposte non battute""","ROMA - ""Sono certo"" che lo stesso ""metodo di fermezza negoziale"" usato per risolvere il problema delle banche ""sarà quello che ci consentirà di superare i numerosi ostacoli che ancora si frappongono a un lungimirante ed efficace governo del tema forse più rilevante oggi di fronte all'Unione Europea, quello di una gestione del fenomeno migratorio di carattere autenticamente comunitario"". Lo ha detto il Presidente Sergio Mattarella parlando alla Farnesina in occasione della XII Conferenza degli ambasciatori, a tema ""Sicurezza e Crescita: le sfide per l'Italia e per l'Europa"". Parole ferme, dirette. La ripresa è più forte del previsto, diventa necessario dunque non sprecare l'occasione e avviare, al contrario, un'azione comune per renderla duratura. Quanto alla grande emergenza nazionale dei migranti, dall'Europa devono arrivare risposte concrete, in vero spirito di collegialità, e non certo le ""battute e facezie"" che qualcuno ha messo in campo negli ultimi giorni. ""Una discussione collegiale, seria e responsabile"", che sia ""senza spazio per battute estemporanee al limite della facezia, che non si addicono al dialogo e al confronto internazionali"" dice Mattarella. ""In un momento nel quale, da più parti - continua il Presidente - le spinte verso il protezionismo si fanno più assertive, mettendo a rischio la crescita mondiale, è l'Europa nel suo insieme a dover reagire, attraverso comportamenti coerenti che garantiscano ai nostri soggetti economici di poter operare in libertà e in sicurezza, agli investitori di poter agire protetti da norme eque e condivise, ai consumatori di essere tutelati e di vedere i propri diritti rispettati. Non possiamo omettere di ricordare la decisa spinta che il nostro Paese ha dato per lo sviluppo della dimensione europea di sicurezza e difesa"". ""Vi sono varie strade per governare"" l'emergenza, spiega il Presidente della Repubblica, ""quella che certamente non esiste è l'illusione di poterla rimuovere"". • MIGRATION COMPACT ""Voi sapete che Europa e Africa sono divenute progressivamente sempre più vicine, che la frontiera meridionale dell'Unione si è, di fatto, spostata più a sud, travalica ormai il Mediterraneo, e si estende verso quello che è stato definito il ""Continente del futuro. Verso quel Continente l'Italia ha deciso, da tempo e con strategie lungimiranti, di rivolgere attenzione e premura"", aggiunge Mattarella. ""Il metodo inaugurato con il Migration Compact , e successivamente declinato nei diversi programmi con i primi Paesi-pilota, deve estendersi, considerando apporti che potrebbero essere forniti da donatori non-europei, in uno sforzo finalmente sinergico, a beneficio del rafforzamento sociale e istituzionale dei Paesi africani - prosegue -. Un impegno di cui l'Italia, per la sua sensibilità, la sua storia e le sue obiettive capacità si è già fatta carico, e che va costantemente svolto e ampliato anche su fronti diversi, come la lotta al terrorismo e quella al traffico di esseri umani, nella consapevolezza della sua centralità per il benessere, la pace e la stabilità dell'Europa e dell'Africa, se non dell'intero pianeta"". • STOP SCONTRI ""Il mondo di oggi non può essere considerato un'arena nella quale siano in brutale competizione sovranità impugnate come clave in una logica di antagonismo o addirittura di scontro"" dice ancora il Presidente della Repubblica. ""I problemi - sottolinea - hanno una dimensione e una natura che travalica le capacità persino dei paesi economicamente o militarmente più forti. In tal senso l'antistorico richiamo alla autosufficienza rappresenta uno schermo che, alla prova dei fatti, si rivelerebbe tanto illusorio quanto fragile"". L'obiettivo è dunque, ""attraverso una tessitura attenta e capillare, sollecitare i nostri amici nell'unione europea al comune impegno di affermare le ragioni dei valori della nostra civiltà a livello internazionale"". • LIBIA ""La stabilizzazione delle aree di crisi, prima fra tutte la Libia, necessita di azioni che travalicano la portata di singoli Paesi o di singole alleanze internazionali di 'volenterosi'. Dobbiamo prendere tutti coscienza dell'interazione fra processi di dimensione planetaria - continua Mattarella -, che hanno un impatto diretto sulla stabilità globale. Le dinamiche demografiche, ad esempio, nella loro stridente contrapposizione fra diverse aree del mondo, impongono un approccio mirato alla ricerca di collaborazioni il più possibile ampie. Lo stesso approccio dobbiamo adottare per contrastare fenomeni quali il terrorismo, i cambiamenti climatici, la sicurezza alimentare e la lotta alle disuguaglianze"". • LA RIPRESA ""Dopo anni di crisi economica e di stagnazione, grazie ad uno sforzo congiunto che ha fatto leva, prima di tutto, sull'impegno e sui sacrifici degli italiani, il Paese ha registrato una graduale inversione di tendenza che si è rafforzata nel tempo e che ha assunto, negli ultimi mesi, un ritmo finalmente più consistente"". Ora ""è indispensabile e urgente conseguire l'obiettivo di mettere in sicurezza questo andamento, attraverso una decisa azione di sistema alla quale la diplomazia è chiamata a fornire un contributo di grande importanza"". Anche perchè non c'è solo da sentirsi già alla fine della prova. Esictono altre emergenze da affrontare, e Mattarella ne cita una che gli sta particolarmente a cuore: ""La condizione occupazionale del Paese, specialmente su quella giovanile"". ""Una positiva azione di impulso alla crescita dell'economia, in Italia e all'estero, costituisce il naturale volano per ridurre la disoccupazione"", conclude. Un programma sufficientemente impegnativo."
"Radon, vertici Difesa condannati: ""Soldati esposti a radiazioni in base Nato""","ROMA - Tre militari hanno avuto il tumore al polmone in seguito all'esposizione da gas radon sui posti di lavoro: prima condanna in Italia del vertice della Difesa. La sentenza è del Tribunale di Padova. Agostino Di Donna , l'ex direttore generale della Sanità militare , è stato condannato a due anni per omicidio colposo. Di Donna e il Ministero della Difesa sono stati condannati anche a risarcire il danno a tre militari che sono stati riconosciuti come parti civili nel processo. Del rischio esposizione radon correlato a tumori al polmone si è occupata di recente anche la commissione ""Uranio"" della Camera presieduta da Gian Piero Scanu che ha presentato una proposta di legge sulla sicurezza dei posti di lavoro delle Forze Armate in attesa di essere calendarizzata a Montecitorio per la votazione in Aula. La Commissione ha accertato che le Forze Armate ""per decenni hanno esposto personale militare e civile ad elevatissime concentrazioni di gas radon"" facendoli lavorare in posti come ""il sito incavernato del Monte Venda, mantenendo il silenzio sull’esistenza del gas radioattivo noto per la sua cancerogenicità"". Raffaele Guariniello , ex pm esperto di prevenzione e consulente della commissione 'Uranio' della Camera: ""Sentenza storica, la prima in assoluto che riconosce il nesso causale tra esposizione a radon e tumore al polmone. Ora la politica rifletta sulla proposta di legge della Commissione finalizzata al miglioramento delle condizioni di salute dei posti di lavoro dei nostri soldati"". Il radon, sottolinea l'ex magistrato, è la seconda causa di tumore al polmone dopo il fumo. • EX PM: ""GIURISDIZIONE DOMESTICA ESCE SCONFITTA"" ""Con la riserva che si tratta di una sentenza di primo grado - aggiunge Guariniello - la giurisdizione 'domestica' esce sconfitta. Questa sentenza dimostra che se non si fa attività di prevenzione si può arrivare a delle condanne. La morale che ne esce è che occorre una effettiva vigilanza all'interno delle Forze Armate, cosa che non è possibile se viene effettuata (come ora) internamente dal ministero della Difesa per un evidente conflitto di interesse. In futuro la vigilanza potrebbe farla, ad esempio, il ministero del Lavoro"". • DAL PROCESSO EMERGE CHE F.A. SAPEVANO Dal procedimento penale presso il tribunale di Padova emerge che le Forze Armate Nato erano a conoscenza delle elevate concentrazioni di radon nelle installazioni militari di Monte Venda già dalla fine degli anni Ottanta. Avevano inoltre messo in atto azioni di tutela del proprio personale, quali limitazioni degli accessi ai locali ed utilizzo di appositi dispositivi di protezione individuale, fino alla chiusura del sito. Al contrario, risulterebbe che le Forze Armate italiane esposero ancora per decenni il proprio personale addetto mantenendo il silenzio sull’esistenza del rischio radon e non adottando adeguate tutele"". • DUE ANNI PER OMICIDIO COLPOSO Agostino Di Donna è stato condannato per omicidio colposo a due anni (pena sospesa). Col ministero della Difesa dovrà risarcire tre parti civili, ovvero militari che hanno patito sulla loro pelle l’esposizione al gas naturale dopo aver lavorato per anni nel ventre del Monte Venda , la base Nato creata nelle viscere di quelle rocce destinate a nascondere le sale operative del primo Roc attivo tra il 1958 e il 1998, anno della chiusura con il tramonto della guerra fredda. CONDANNA RADON, IL DISPOSITIVO DELLA SENTENZA DI PADOVA • COMMISSIONE CAMERA: ""C'ERA IL RADON MA LA DIFESA TACEVA"" Nella relazione della commissione parlamentare 'Uranio', presieduta da Gian Piero Scanu che per la prima volta ha messo a fuoco le carenze nella sicurezza sui posti di lavoro dei militari, c'è un capitolo dedicato al caso radon nella base Nato del Monte Venda. Le indagini della Commissione hanno consentito di accertare che per decenni le Forze Armate italiane hanno esposto personale militare e civile ad elevatissime concentrazioni di gas radon, un gas radioattivo noto per la sua cancerogenicità. È in luoghi di lavoro di questo tipo che hanno prestato servizio per svariati anni, in alcuni casi per l’intera carriera lavorativa, numerosi lavoratori dell’Amministrazione della Difesa colpiti in seguito da tumore polmonare. Quali, ad esempio, quelli ammalati o deceduti dopo aver lavorato per lunghi periodi nel sito incavernato del Monte Venda , nel complesso orografico dei colli Euganei, in provincia di Padova ove, nelle viscere della montagna, era stata scavata sin dagli anni Cinquanta del secolo scorso la base militare che ospitava il 1° Regional Operative Command (1° Roc). Qui le concentrazioni di radon superarono di decine, e in alcune postazioni anche di cento volte, gli attuali limiti di legge per i luoghi di lavoro."
"Marche, neonata trovata morta in un centro rifiuti","OSTRA (ANCONA) - Il corpicino straziato di una neonata è stato scoperto in una ditta di trattamento rifiuti di Ostra, su un nastro trasportatore. L'attività è stata immediatamente bloccata. Sul posto i carabinieri di Senigallia. Il pm di turno ha aperto un fascicolo per infanticidio e disposto l'autopsia. Secondo l'autopsia la neonata è nata viva. La piccina, forse abbandonata in mezzo a rifiuti ingombranti, era invece già morta quando è finita nel meccanismo dei camion che raccolgono la spazzatura e la trasportano al centro di trattamento. E' stato un operaio ad individuarla sul nastro trasportatore."
"Barroso a Renzi: ""C'è bisogno di un'Italia forte"". Il premier: ""Flessibilità serve a Europa""","ROMA - Per costruire un'Europa forte, ""abbiamo bisogno di un'Italia forte"" che, per il lavoro intrapreso dal governo nel campo delle riforme, ""merita credito"". È questa l'opinione di Josè Manuel Barroso, presidente uscente della Commissione Ue, che oggi ha incontrato il premier Matteo Renzi nel primo appuntamento del semestre di presidenza italiana. ""La flessibilità non è una richiesta dell'Italia. Serve all'Europa non all'Italia: all'Italia serve il processo di riforme che abbiamo iniziato"", ha precisato Renzi, che nel corso della conferenza stampa congiunta ha ribadito l'impegno nel lavoro intrapreso, ha confermato il persistere di ottimi rapporti con la cancelliera tedesca , Angela Merkel, e ha lanciato qualche fracciata ai banchieri tedeschi: ""La Bundesbank non entri nel dibattito politico italiano"". Italia più semplice per essere più forte . Il premier Renzi ha definito molto utili i colloqui svolti in mattinata in merito alle priorità da affrontare nel corso del semestre. ""È un'occasione per restituire speranza ai cittadini europei - ha detto Renzi -. L'Italia vivrà un momento molto significativo, durante il quale affronterà il progetto di riforme '1000 giorni' (1/settembre 2014- 28 maggio 2017). Mille giorni in cui il percorso di riforme del sistema fiscale, giudiziario, della P.a., della costituzione, della legge elettorale, dell'Italia intesa come macchina amministratviva vedrà un grande restyiling complessivo, in cui l'Italia potrà fare su di sé un percorso di riforme che è quello di cui gli italiani sentono l'esigenza e la necessità e che più volte è stato sollecitato dalle raccomandazioni della Commissione"", ha detto. ""L'Italia deve essere più semplice, se è più semplice diventa più forte"" Speranza ed entusiasmo. ""Italian leadership is very strong"", ha scherzato in inglese il presidente del consiglio, iniziando la conferenza stampa. Poi, con un tono più serio, ha spiegato che ""l'Italia vuole fare di questo semestre una grande occasione per restituire speranza e entusiasmo ai cittadini europei. Loro sono i nostri stakeholders, sono il nostro punto di riferimento, sono il motivo per cui lavoriamo"". Il premier ha poi sottolineato che ""da un lato c'è il bisogno di cambiare l'Europa, renderla più vicina alle istanze dei cttadini e dall'altro far sì che l'Italia possa dimostrare ciò di cui è capace ripensando i suoi modelli organizzativi"". Pieno sostegno all'Italia . Barroso ha lodato l'attività di Renzi e lo sforzo messo in atto per le riforme: ""Sosteniamo pienamente la presidenza italiana. Ha obiettivi chiari tra cui, in particolare, la necessità di riforme. Abbiamo bisogno di questo nuovo entusiasmo"", ha sottolineato Barroso, che ha anche ribadito che non è Bruxelles a imporre riforme, ma queste sono una necessità: ""La Ue non sta imponendo qualcosa, è un errore vedere le cose così"", ha insistito. ""I nostri Paesi hanno bisogno di essere più competitivi, di rigore fiscale, delle riforme che Renzi ha lanciato in modo molto coraggioso, ma anche di investimenti senza i quali non ci sarebbe crescita e lavoro"". Regole da rispettare. ""Le regole del Patto di stabilità e crescita vanno rispettate al 100%, lo dice anche il Trattato. Le regole ci sono. E secondo il nostro modo di vedere, le regole consentono la flessibilità. E nessun primo ministro ha chiesto la modifica delle regole"", ha proseguito Barroso, che però ha insistito sulla necessità di applicare le regole in modo intelligente: ""Le regole vanno rispettate, ma bisogna darne attuazione in maniera intelligente, questo è fondamentale. Se un Paese deve fare degli sforzi a breve per riforme strutturali, bisogna dargli credito. Quindi le riforme strutturali vanno fatto perché sono fondamentali, Paesi come l'Italia ne hanno bisogno e sarebbe un errore essere ossessionati solo dal consolidamento dei conti, che è pur indispensabile se c'è un livello molto elevato di debito e i mercati cominciano a scommettere contro i nostri stati membri"", ha aggiunto Barroso. Stabilità e crescita. L'Italia ha intrapreso un percorso di riforme e grazie ""alle riforme avviate e gli impegni presi, ora c'è fiducia nell'Italia"", ha commentato ancora il presidente della Commissione Ue. ""La stabilità è solo una parte, c'è anche la crescita: è una questione di buon senso, c'è bisogno di entrambi, e di riforme strutturali"". ""Senza stabilità non c'è crescita e senza crescita non c'è stabilità. Se si parla solo di stabilità distruggiamo il futuro"", ha replicato Renzi. Immigrazione. Per affrontare il problema dell'immigrazione c'è bisogno di ""una responsabilità condivisa"" che richiede il coinvolgimento di tutta l'Ue, ha detto Barroso, che ha ringraziato l'Italia per lo sforzo e l'impegno nel salvare migliaia di vite umane: ""Senza l'intervento della Repubblica e della Marina italiana- ha sottolineato Barroso - questi uomini, donne e bambini sarebbero morti. Questo merita tutta la mia attenzione"". ""Mare Nostrum continua perché un popolo civile non manda alle deriva dei bambini, salva quei bambini. Nel 2014 non si può consentire a quelle navi di andare a fondo"", ha detto Renzi. Per questo la gestione dei flussi migratori nel Mediterraneo ''richiede maggiore presenza in Libia e il rafforzamento di Frontex''. Le scelte di Juncker. Per quanto riguarda le prossime nomine alla Commissione europea, Renzi ha ribadito la necessita di rispettare le regole: ""Anche sulla discussione del nome, il consiglio ha fatto una scelta a maggioranza, un fatto significativo, indicando Jean-Claude Juncker quale proposta al parlamento. Toccherà ora a lui individuare le figure della commissione e valuteremo sulla base delle sue scelte"", ha detto. Poi, sempre parlando di Juncker, ha illustrato ""in forma di sms"", i motivi per i quali lo ha votato: ""Non conosco Juncker personalmente, l'ho già detto"", ma ""l'ho votato perché c'era un documento approvato dopo il passaggio a Ypres in cui si enunciava un'agenda strategica"" per l'Europa. ""Sono certo che Juncker lo rispetterà"". Poi, in merito all'atteggiamento di David Cameron, ha detto che il premier inglese ""ha fatto una battaglia che rispetto, ma che non ho condiviso. È fondamentale per l'Europa che il Regno Unito stia dentro la grande sfida europea. Sono d'accordo con lui su alcune posizioni, non tutte, e mi fa piacere che anche Cameron abbia approvato il documento strategico alla base della candidatura di Juncker. Lui ha posto problemi sulla persona"". Ue, Renzi: ''Certo che Juncker rispetterà documento Consiglio''. Napolitano europeista . Barroso ha voluto ringraziare anche il Capo dello Stato, Giorgio Napolitano, con cui si è incontrato ieri e ha lodato il suo entusiasmo europeista: ""Se non trovassimo un presidente per la Commissione, in futuro potremmo chiedere a Giorgio Napolitano. È davvero uomo con una grande carica di entusiasmo che ho toccato con mano durante il nostro incontro. È fondamentale ci sia passione in Europa"". Anche Renzi ha lodato Napolitano, definendolo ""uno straordinario statista e convinto europeista""."
"Nigeria, doppio attentato a Jos: decine di vittime. A Kano arrestata 13enne con cintura esplosiva","KANO - Un doppio attentato dinamitardo ha scosso la Nigeria colpita nella città di Jos, nei pressi del luogo in cui un attacco simile nel maggio scorso costò la vita a 118 persone: lo hanno reso noto fonti della sicurezza nigeriana, i morti secondo una fonte sarebbero oltre 30. La prima esplosione è avvenuta davanti una bancarella di alimentari all'aperto, la seconda in un mercato nel centro della città. Entrambi gli attacchi sono avvenuti mentre i proprietari dei negozi stavano chiudendo e i musulmani si preparavano alle preghiere della sera. Sempre oggi a Kano, la più grande città nel nord della Nigeria , è stata arrestata una ragazzina di 13 anni con indosso una cintura esplosiva. La tredicenne è stata bloccata dalla polizia alla periferia di Kano mentre cercava di entrare in un ambulatorio, poche ore dopo un doppio attentato suicida, compiuto ieri sera da due donne in un mercato di Kano e rivendicati dalla sanguinaria setta terrorista islamica Boko Haram. "" È arrivata in compagnia di un uomo di 30 anni dicendo di essere stata ferita durante l'attacco al mercato Kantin Kwari , "" ha detto un infermiere della clinica . "" La polizia ha trovato l'esplosivo nascosto sotto il suo hijab , confermando i nostri sospetti "" ha aggiunto , ""h anno preso entrambi "" . Kano è stata bersaglio di attentati suicidi da parte di donne già quattro volte solo dallo scorso luglio . Nell'attentato di ieri sono morte quattro persone e sette sono rimaste ferite. Le due kamikaze si sono fatte esplodere nel mercato tessile di Kantin Kwari, nel centro città, dove operano commercianti nigeriani ma anche libanesi, cinesi e indiani. Il bilancio dei morti non include le attentatrici, ha detto il commissario della polizia dello Stato di Kano, Aderenle Shinaba. Il 29 novembre scorso, sempre a Kano, in un doppio attentato suicida seguito da una sparatoria la cui responsabilità era stata attribuita a Boko Haram, morirono almeno 120 persone. Il gruppo terrorista intendeva colpire l'emiro di Kano che aveva invitato la popolazione a prendere le armi per difendersi supplendo alla ""impotenza dell'esercito""."
"Nobel Chimica, i segreti delle nanomacchine","Chissà la faccia che avrebbe fatto Richard Feynman all'annuncio del premio Nobel per la chimica di quest'anno. Già negli anni cinquanta il grande fisico americano, che nel 1965 avrebbe ricevuto anche lui il riconoscimento più ambito dagli scienziati, aveva previsto lo sviluppo delle nanotecnologie, ovvero quelle tecnologie che hanno a che fare con oggetti di dimensioni che sono dell'ordine del miliardesimo di metro. È pieno di spazio laggiù in fondo, era stata l'esortazione di Feynman verso i colleghi affinché indagassero il mondo estremamente piccolo. E nella scia dei suoi seguaci ci sono evidentemente i tre premi Nobel per la chimica assegnati dalla Reale Accademia delle Scienze Svedese a Jean-Pierre Sauvage , dell'Università di Strasburgo, Sir J. Fraser Stoddart , della Northwestern University, e Bernard L. Feringa , dell'Università di Groningen. I tre hanno ricevuto il premio per la progettazione e la sintesi di macchine molecolari. L'approccio impiegato è di fatto il medesimo seguito dagli ingegneri quando progettano e costruiscono macchine nel mondo macroscopico che ci è più familiare. Tuttavia nel nanomondo di Sauvage, Stoddart e Feringa il posto dei componenti di un motore, per esempio, è preso da molecole. Sembra facile, ma in realtà per arrivare ai risultati che hanno premiato i tre con un viaggio per Stoccolma (e un assegno) è stato necessario sviluppare strategie di sintesi nuove e geniali. E così i tre Nobel per la chimica sono giunti in tempi diversi a risultati uguali: molecole con movimenti controllabili, che possono effettuare un compito quando si aggiunge energia. Il primo è stato Suavage nel 1983. In quell'anno lo scienziato è riuscito a collegare tra loro due molecole dalla forma circolare, in modo da formare strutture più grandi chiamate catenani: sono strutture che possono muoversi l'una rispetto all'altra e il cui nome richiama la geometria della più familiare catena. Poi è arrivato Stoddart, il quale nel 1991 ha sviluppato i rotassani (o rotaxani), costituiti da una molecola dalla forma circolare e da una molecola filiforme: la struttura di questo sistema ricorda quella di una ruota attorno a un asse. Infine è stato il momento di Feringa, il primo scienziato a sviluppare un motore molecolare, nel 1999: si trattava di una struttura simile a una pala di rotore molecolare che girava sempre nella stessa direzione. Grazie a motori molecolari, sempre Feringa è riuscito a muovere un cilindro di vetro 10.000 volte più grande e ha anche progettato una nano-auto. In futuro il parco delle macchine molecolari potrebbe essere protagonista di nuovi materiali, sensori e sistemi di stoccaggio di energia. E gli scienziati già immaginano microrobot che potrebbero essere programmati. Insomma, raggiunto un risultato, la dedizione e la fantasia dei ricercatori non si ferma. E a Stoccolma, nell'argomentare il Nobel di quest'anno, suggeriscono che in certo senso potremmo essere ai primordi di una nuova rivoluzione industriale. Chissà che cosa direbbe quel visionario di Feynman, che a metà degli anni ottanta, in una sua lezione diventata famosa, parlava di quanto era possibile miniaturizzare una macchina. IL GLOSSARIO Macchine molecolari o nanomacchine: sono strutture della dimensione del miliardesimo di metro, o nanometro. Per dare un'idea, il diametro di un capello è pari a 100.000 nanometri, un globulo rosso è grande 6000 nanometri. Come dice il nome, le macchine molecolari sono costruite assemblando tra loro molecole di diverso tipo a formare una struttura in grado di muoversi. In altre parole, i componenti di queste macchine piccolissime possono muoversi l'uno rispetto all'altro, per esempio come le pale di un rotore rispetto all'asse di cui fanno parte. Movimenti controllati: le macchine molecolari possono essere messe in movimento fornendo loro energia, in modo simile al carburante che alimenta il movimento delle più familiari automobili. Questi movimenti possono essere controllati, ovvero la costruzione di queste macchine molecolari può essere effettuata in modo che la struttura finale si muova nel modo desiderato una volta fornita l'energia necessaria. Applicazioni: le applicazioni potenziali delle macchine molecolari riguardano diversi ambiti. Queste strutture potrebbero essere usate nello sviluppo di nuovi materiali, sensori e sistemi che permettano di immagazzinare energia, un punto critico per la diffusione sempre più ampia delle fonti rinnovabili di energia."
"Grassi, l'ex allievo omosessuale del Papa: ""L'uscita di Charamsa ha danneggiato tutti noi""","""Il coming out di monsignor Charamsa non è stato molto appropriato. È stata sbagliata la tempistica ed è stato sbagliato il modo in cui ha scelto di farlo"". Yayo Grassi, 67 anni, gay dichiarato , argentino di origini italiane, ha conosciuto Bergoglio cinquant'anni fa, quando l'allora cardinale insegnava letteratura e psicologia nel collegio dell'Immacolata di Santa Fe. È balzato sotto i riflettori dopo che lo scorso 23 settembre Papa Francesco durante il suo viaggio negli Usa - dove Grassi vive dal 1978 - lo ha ricevuto in privato insieme al suo partner e a un gruppo di amici presso la Nunziatura di Washington. ""Penso che monsignor Charamsa non abbia fatto alcun favore né alla causa degli omosessuali né a Papa Francesco"". Signor Grassi, il Vaticano ha rimosso monsignor Krzysztof Charamsa da tutti i suoi incarichi dopo che ha rivelato di essere omosessuale e di avere un compagno. Cosa pensa del suo coming out e della reazione della Santa Sede? ""Molte persone sono rimaste deluse dal Papa quando Kim Davis (l'impiegata pentecostale della contea del Kentucky arrestata un mese fa perché si era rifiutata di rilasciare licenze di matrimonio alle coppie omosessuali, ndr ) ha detto di avere avuto un'udienza privata con lui negli Stati Uniti e che Bergoglio le aveva detto di avere coraggio. Io continuavo a dire a tutti che conoscevamo solo una parte della storia, quella che stava raccontando lei e che poi si è rivelata essere falsa. Vorrei riservare lo stesso beneficio del dubbio a monsignor Charamsa. Certo, piuttosto che ai giornali, avrebbe dovuto parlare della sua omosessualità a un altro prete o direttamente al Papa. Magari lo ha fatto, ma se tutto è accaduto nel modo in cui è stato raccontato, non penso che abbia fatto alcun favore alla causa dei gay o a Papa Francesco. Mi sembra più che altro qualcuno che sta cercando di attirare l'attenzione dei media. La sua tempistica è stata sbagliata, il modo in cui ha parlato è stato sbagliato"". Papa Francesco, l'abbraccio a Washington con la coppia gay. Lei è cattolico? Quali aspettative ha sul Sinodo? ""Sono ateo e sono stato felice di leggere l'intervista di Eugenio Scalfari con il Papa. È stato un colloquio profondo e coraggioso in cui mi sono sentito incluso. Ma rispetto la religione. L'aver sentito dire al Papa ""Chi sono io per giudicare un gay?"" mi ha dato molta speranza. Non la speranza che la Chiesa cambi il suo punto di vista, ma che qualcuno come Papa Francesco cerchi di rompere la regola dellaChiesache esclude igaydallaco- munione"". Incontrando il suo partner, Papa Francesco ha mai commentato la sua relazione? ""Gli ho presentato il mio partner nel settembre di due anni fa a Roma. Bergoglio era stato eletto Papa da pochi mesi. Ci trovavamo in Italia e ho chiesto un incontro. Non lo vedevo da cinque anni e volevo congratularmi. Quando ho saputo del suo viaggio a Washington, gli ho scritto che mi sarebbe piaciuto rivederlo. Mi ha risposto che anche lui aveva piacere ad abbracciarmi. E ha acconsentito alla presenza del mio partner e di amici che per diverse ragioni, salute o famiglia, volevano la sua benedizione. È stato un incontro tra amici e non ne avrei mai parlato se Kim Davis non avesse travisato quello che il Papa è e ha fatto. Quando il Vaticano ha precisato che l'unico incontro privato che il Papa aveva avuto a Washington era stato quello con un suo ex studente e la stampa mi ha rintracciato, ho pensato che parlarne fosse un'occasione di rimettere il Papa nella giusta luce. Ma la mia omosessualità e la mia relazione non sono mai state un tema di conversazione. Sia a me che a Bergoglio non è mai sembrato necessario. Essere gay per me non è un ""titolo"". Lo sono come sono alto e ho gli occhi azzurri. E anche per lui non fa alcuna differenza. La sola volta che ho parlato con Francesco della mia omosessualità è stata in un'email nel 2010"". L'Argentina aveva legalizzato i matrimoni tra persone dello stesso sesso... ""Gli scrissi tre pagine. Avevo letto delle sue dichiarazioni di condanna. Mi rispose che era stato travisato. Che era un problema civico, non religioso. Ma, cosa più importante, che non era omofobico e che nel suo lavoro pastorale non c'era spazio per l'omofobia. E per me fu una cosa preziosissima"". Che insegnante era Bergoglio? ""Il suo modo d'insegnare era calmo, dolce ed elegante. E molto personale. Quando era in classe sembrava stesse parlando solo con te. Anche ora che è Papa lo sento parlare allo stesso modo""."
"Trapianto del fegato, la genetica influenza il suo esito","L'ESITO del trapianto di fegato può dipendere anche dal dna: i pazienti affetti da epatite HCV con certe caratteristiche genetiche, per esempio, hanno un maggior rischio fallimento. Lo dice uno studio condotto dal Centro di Trapianti di Fegato universitario dell'ospedale Molinette della Città della Salute di Torino, diretto dal professor Mauro Salizzon i. Un Centro di eccellenza che dal 1990 ha effettuato 2837 i trapianti, con una probabilità di successo a 5 anni pari all'80%. Lo studio, pubblicato sulla rivista internazionale ""Transplant International"", analizza l'esito di circa mille trapianti di fegato, seguiti per un periodo di almeno 10 anni. LEGGI Trapianti e donazioni crescono, ma 9mila restano in lista d'attesa In particolare la ricerca si concentra sui pazienti che hanno ricevuto un trapianto perché affetti da cirrosi dovuta all'infezione del virus C dell'epatite (HCV). Questi rappresentano circa il 40% di tutti i trapianti analizzati, e per essi l'esito del trapianto è meno buono, a causa della recidiva dell'infezione sul nuovo fegato, cosa peraltro già nota. La novità dello studio consiste nell'aver identificato che è soprattutto un sottogruppo di questi pazienti ad essere particolarmente svantaggiato: è la combinazione di due varianti genetiche che facilita la reinfezione e la perdita precoce del trapianto. La ricaduta di questo studio consentirà di attuare contromisure per questi pazienti particolarmente svantaggiati, come ad esempio il tempestivo trattamento con i nuovi farmaci anti-HCV ad azione diretta."
"Terremoti, Corea Sud: scossa magnitudo 5,5 a Pohang","DUE FORTI SCOSSE di terremoto sono state rilevate in Corea del Sud con epicentro in mare a 6 km a nord della città di Pohang, sulla costa sudorientale: la prima scossa di magnitudo 5,5 è stata registrata verso le 14,29 locali (6,29 in Italia), seguita poco dopo da un'altra di magnitudo 5,4. L'onda sismica è stata percepita anche a Seul, distante oltre 300 chilometri. Per ora non si segnalano rischi di possibili tsunami. La duplice scossa ha indotto le autorità locali a chiedere ai residenti di abbandonare le abitazioni per il rischio di nuove e possibili scosse di assestamento. L'onda sismica è stata di fatto percepita in tutto il Paese, dalla capitale Seul fino all'isola meridionale di Jeju, distante alcune centinaia di chilometri dall'epicentro. 5.4 magnitude earthquake hit Pohang, the earthquake was felt till Gyeonggi and metropolitan area in Seoul. The earthquake was last for 30 seconds. We hope everyone is safe. https://t.co/ZxTyYxxqUx #KoreanUpdates VF pic.twitter.com/8mA3vnCmPx — KoreanUpdates! (@KoreanUpdates) 15 novembre 2017 Sui social network si sono moltiplicate le storie sui palazzi scossi, libri e oggetti caduti dagli scaffali, mentre i media sudcoreani hanno riferito al momento non risultano esserci casi di gravi e seri danni a persone o cose. L'area di Pohang ospita una centrale nucleare e diversi siti industriali che sarebbero stati danneggiati dal duplice sisma."
"Nave Diciotti, la Farnesina chiede alla Commissione europea di risolvere il caso. Salvini: ""L'Europa ci aiuti o rimanderemo migranti in Libia"".","ROMA. La Farnesina ha formalmente investito della questione della nave Diciotti la Commissione europea, ""affinché provveda - si legge in una nota - a individuare una soluzione in linea con i principi di condivisione tra gli Stati membri dell'Unione Europea, concordati al Consiglio Europeo di giugno 2018, con riferimento ai flussi migratori. In coerenza con le dette conclusioni del Consiglio Europeo, il Governo italiano ritiene indispensabile che la Commissione assuma direttamente l'iniziativa, vocata a individuare i Paesi UE disponibili ad accogliere, per effettuare i necessari controlli, le persone salvate in mare"". L'iniziativa del ministero degli Esteri arriva dopo la sfida lanciata all'Europa dal ministro dell'Interno, Salvini, che ha minacciato di riportare in Libia le persone recuperate in mare: ""O l'Europa decide seriamente di aiutare l'Italia in concreto, a partire ad esempio dai 180 immigrati a bordo della nave Diciotti, oppure saremo costretti a fare quello che stroncherà definitivamente il business degli scafisti. E cioè riaccompagnare in un porto libico le persone recuperate in mare"". Il ministro però omette di dire che, come ricordato più volte dalla Commissione europea, nessuna nave di un paese membro può riportare migranti in Libia perché violerebbe la Convenzione di Ginevra che vieta i respingimenti e perché la Libia non è considerato porto sicuro. Le opposizioni reagiscono duramente. Nicola Fratoianni di Leu chiede l'intervento di Mattarella. "" Ci rivolgiamo con rispetto al Presidente della Repubblica perchè si faccia promotore di un'iniziativa nei confronti dell'esecutivo che esiga il rispetto della Costituzione e dei trattati internazionali che l'Italia ha sottoscritto"". E al Capo dello Stato è rivolta la lettera aperta sottoscritta da Claudio Fava, deputato di Leu, dall'ex sindaco di Lampedusa Giusi Nicolini, dal medico Pietro Bartolo e da Francesco Viviano, uno dei promotori del comitato ""Magliette rosse"". ""Impedire che una nave della nostra Marina militare porti a termine una missione di dovuto soccorso di 177 naufraghi rappresenta un vulnus istituzionale e civile che chiama in causa, e mette in discussione, le sue prerogative come Capo dello Stato e comandante in capo delle forze armate. Le chiediamo di intervenire e di pretendere che la guardia costiera possa attraccare a Lampedusa non solo per sentimento di umana solidarietà ma per evitare che un eventuale respingimento in Libia pesi come un'onta irrimediabile non solo su chi l'ha autorizzata ma sull'intero paese"". ""Ricatto criminale - dice Pippo Civati, fondatore di Possibile - Rispedire in Libia i migranti, ora a bordo della Diciotti, sarebbe l'atto peggiore di un governo che ha già calpestato i diritti umani. Il principio di non respingimento è sancito dalla Convenzione di Ginevra e garantisce che nessuno possa essere trasferito in Paesi dove la sua vita è a rischio. Senza dimenticare che è contro la Costituzione italiana su cui ha giurato"". Per il Pd parla il senatore Edoardo Patriarca: ""Riportare i migranti della Diciotti in Libia come vorrebbe Salvini sarebbe un vero respingimento. A bordo di quella nave ci sono donne e bambini, il governo non può voltarsi dall'altra parte"". Il post di Salvini è arrivato all'ora di pranzo qualche ora dopo quello del ministro delle Infrastrutture Danilo Toninelli che, con toni aspri aveva chiesto all'Europa di farsi carico dei 177 migranti della nave Diciotti, al suo quarto giorno di permanenza in rada davanti a Lampedusa. ""Diciotti - scrive Toninelli su Facebook, abbozzando una difesa d'ufficio della nave della Guardia costiera italiana finita nel mirino per il suo contestato intervento in zona Sar maltese - dimostra che l'Italia non si tira mai indietro quando si tratta di salvare vite umane. Il comportamento di Malta è ancora una volta inqualificabile e meritevole di sanzioni. L'Ue si faccia avanti e apra i propri porti alla solidarietà, altrimenti non ha motivo di esistere"". Toninelli, dunque, chiede sanzioni per Malta per non aver soccorso il barcone sul quale viaggiavano i 177, poi presi a bordo dalle motovedette italiane. Malta contrattacca accusando la nostra Guardia costiera di un'interferenza illegittima e di un soccorso immotivato visto che, a detta dei maltesi, quel barcone non era in difficlltà e non voleva essere soccorso. Proprio ieri, annunciando di aver recuperato i 61 migranti che viaggiavano a bordo di un altro gommone, la cui foto dall'alto era stata diffusa polemicamente da Salvini, il governo maltese aveva rivendicato di ""fare la propria parte"" e invitato l'Italia a fare la sua consentendo l'approdo della Diciotti in un porto italiano. Il governo maltese, con un tweet del ministro degli Affari interni e della Sicurezza nazionale Michael Farrugia, ha risposto: ""Se l'Italia vuole ancora trattare questo caso come un salvataggio, Lampedusa rimane il luogo più vicino di sicurezza secondo le convenzioni applicabili"". ""La guardia costiera italiana ha intercettato i migranti all'interno del sar maltese, ma esattamente fuori territorio italiano, senza coordinamento con il competente rcc, soltanto per impedirgli di entrare nelle acque italiane"", spiega Farrugia. ""Un'intercettazione su una nave che esercita il suo diritto alla libertà di navigazione in alto mare non è considerata un salvataggio. Nel momento in cui i migranti sono sulla nave italiana Diciotti (territorio italiano) vicino a Lampedusa, l'unica soluzione finale è di sbarcarli a Lampedusa o in un porto italiano"", dice l'omologo maltese di Salvini. Ma nell'attesa che l'Europa risponda alla richiesta italiana, le parole del ministro dei Trasporti lasciano pensare che l'Italia insista nella richiesta di far approdare altrove la nave della Guardia costiera italiana. Che resta fuori da Lampedusa anche se nessun porto italiano risulta chiuso. Un'impasse paradossale, del tutto simile a quello di luglio , quando a sbloccare la situazione fu l'intervento del presidente della Repubblica Mattarella. E in alto mare in attesa di istruzioni, tra Tunisia e Sicilia, resta anche la Aquarius che venerdi, mentre stava facendo strada verso Marsiglia dopo aver sbarcato a Malta i migranti salvati alcuni giorni prima, si è imbattuta in un piccolo gommone con cinque persone a bordo. Dopo averne dato comunicazione alle sale operative di Italia e Tunisia e aver messo in sicurezza il piccolo gommone, la Aquarius ha preso a bordo i migranti quando due di loro si sono buttati in acqua. Ieri una nave tunisina si è avvicinata per riprendere i migranti e riportarli indietro ma da bordo della Aquarius hanno detto di attendere a bordo personale dell'Unhcr per verificare se i cinque abbiano i requisiti per poter chiedere protezione. Nell'attesa restano in mare in attesa di indicazioni dalle autorità francesi. E da Tunisi arriva la notizia del recupero di altri tre corpi di migranti morti nello scontro con la guardia costiera tunisina, che alcuni giorni fa ha intercettato un gommone con un ventina di persone che era appena partito in direzione dell'Italia. Secondo le autorità tunisine, i migranti avrebbero prima lanciato bottiglie molotov contro la guardia costiera e poi bruciato il gommone. Le vittime recuperate sono quattro."
"Salvini, mea culpa per il post con il pregiudicato: ""Staremo più attenti""","Cronaca Riace, scivolone di Salvini: un prestanome della 'ndrangheta per contestare il sindaco Lucano di ALESSIA CANDITO LIONE. ""È stata una leggerezza, cercheremo di stare più attenti. Ma io quel video l'avevo ripreso da un autorevole sito italiano"". Sorride imbarazzato, Matteo Salvini, costretto a rispondere a una domanda dei giornalisti sulla pubblicazione, nella polemica contro il sindaco di Riace, del post di Pietro Zucco , uomo coinvolto in inchieste come prestanome di boss mafiosi. Dopo il pressing durato ore di mezza opposizione, il ministro dell'Interno dunque sceglie di tornare sul caso con un mezzo mea culpa. Per il resto Salvini - uscito dal vertice dei ministri dell'Interno dell'Unione sull'immigrazione, a Lione - sostiene che l'Italia si attrezza a fare da sola: ""Facciamo da soli, ho avuto incontri bilaterali per esempio con il ministro polacco. Se non ci pensa Bruxelles, ci pensiamo da soli facendo accordi a due a due"". Cronaca Il ministro Salvini dà voce al pregiudicato per attaccare il sindaco di Riace di ROBERTO SAVIANO Poi annuncia l'organizzazione di corridoi umanitari con associazioni cattoliche: ""Siamo così cattivi che sto lavorando per riaprire corridoi umanitari, che possano portare in Italia, non in barcone, ma in aereo, già questo mese, donne e bambini che scappano dalla guerra"". Saviano in difesa del sindaco Lucano: ""Vogliono fermare Mimmo e il modello Riace"". Infine rivendica: ""Sui migranti oggi è stato evocato il modello australiano che è esattamente quello a cui sto lavorando io: fino a quattro mesi fa eravamo razzisti, ora il modello italiano fa scuola""."
"Xiaomi sfida Apple, ecco i nuovi AirDots Pro: gli auricolari wireless low cost","XIAOMI – il produttore cinese che ha appena lanciato sul mercato italiano il suo ultimo smartphone, il Mi Mix 3 , a con design borderless e senza notch – ha presentato la nuova versione dei suoi apprezzati AirDots, gli auricolari bluetooth, a stretto giro dopo il primo set svelato a novembre. Se gli AirDots iniziali ricordavano in tutto dei classici auricolari, il design e la custodia dei nuovi AirDots Pro si avvicinano non poco, almeno nell’impianto generale, agli AirPods di Apple. Riproponendo una polemica ormai di lungo corso fra il gigante di Cupertino e lo spregiudicato brand cinese. Come questi, sono dotati – oltre che del ricevutore bluetooth e del microfono beamforming, cioè di fatto omnidirezionale – anche di comandi tattili per controllare musica, attivare assistenti digitali o effettuare chiamate. E possono funzionare indipendentemente l’uno dall’altro. La batteria dura quattro ore, la custodia ospita altre 10 ore di autonomia ma le serve un’ora per ricaricare completamente le cuffie. Xiaomi AirDots wireless headphones [unpacking] https://t.co/FNxbHfc62d pic.twitter.com/eTu9IVO1ms — xiaomi (@Asadiweb) 3 gennaio 2019 Il passo rispetto a novembre, quando pure tutte queste funzionalità erano già incluse nella prima versione, sta dunque in gran parte nel design. Le nuove AirDots Pro offrono tuttavia resistenza all’acqua, montano padiglioni in silicone per migliorare l’isolamento del suono e dispongono di una funzionalità di cancellazione del suono aggiuntiva. Disponibili in bianco – ma presto anche in nero – costano ovviamente molto poco rispetto alle concorrenti di Cupertino: circa 399 yuan (60 dollari) rispetto ai 159 degli AirPods (in Italia salgono a 179 euro). Il punto, ovviamente, è la qualità audio. Anche se la precedente versione aveva rimediato buoni commenti e recensioni in particolare perché supportavano, come i successori, il Bluetooth 5.0 che consente per esempio un range di funzionamento di 40 metri e consumi ridotti e maggiore velocità di trasmissione."
Famiglia e lavoro: le email fuori orario fanno male alla vita di coppia,"FAMIGLIA e lavoro: quando le due sfere si sovrappongono le conseguenze possono essere davvero disastrose. L'umore del partner diventa nero se inviamo una mail di lavoro o un messaggio a un collega fuori orario: non è una novità. Ma una nuova ricerca aggiunge un'altra conseguenza poco edificante. Uno studio, pubblicato online sul Journal of Occupational Health Psychology , dimostra che la cattiva abitudine provoca effetti negativi anche in termini di soddisfazione e rendimento lavorativo. ""Non sorprende affatto il conflitto creato quando un coniuge usa un dispositivo mobile a casa"", spiega Wayne Crawford , professore al College of Business dell'università del Texas, Arlington. ""I coniugi si impegnano in attività lavorative durante il tempo che dovrebbe essere dedicato alla famiglia, ma ciò alla fine comporta problemi sul lavoro per entrambi"". LEGGI Giappone, un drone manda a casa i dipendenti che lavorano troppo QUANDO IL LAVORO LO PORTIAMO A CASA Il team ha utilizzando un campione di 344 coppie, occupate a tempo pieno, esaminando il ruolo svolto dall'uso del dispositivo mobile per lavoro fuori orario. Si è scoperto, dal questionario somministrato, che la pratica influenza la vita lavorativa del coniuge oltre a creare tensioni nella vita di relazione. Anche se i cellulari non sono l'unico modo impiegato per portare a casa il lavoro, questi dispositivi sono quelli che monopolizzano di più la nostra attenzione, con effetti deleteri per la salute mentale del partner. La soluzione non è facile, poiché la maggior parte di noi ha bisogno di lavorare per vivere. Tuttavia, staccare il telefono può fare miracoli. LA SOLUZIONE AL PROBLEMA Gli autori dello studio hanno spiegato che anche i datori di lavoro possono svolgere un ruolo attivo nel ridurre il livello di intrusione nella vita personale dei dipendenti. ""Le aziende devono essere consapevoli che la tensione relazionale creata dalla loro interazione con i dipendenti durante le ore non lavorative porta a problemi nella sfera lavorativa stessa"", continua Crawford. Una possibile soluzione al problema? L'intrusione del capo o del collega dovrebbe essere ridotta o gestita in maniera intelligente per ridurre lo stress sia in ufficio che a casa. ""Il datore di lavoro dovrebbe occuparsi della prevenzione e promozione della salute del dipendente, intesa come stato di completo benessere fisico, sociale e mentale"", spiega Michele Maisetti , psicologo della salute e direttore Asp (Associazione italiana psicologi). ""Mandare mail o messaggi di lavoro fuori orario – continua – rischia di esacerbare la sindrome da corridoio, il flusso circolare di malessere che si traduce in performance limitanti del lavoratore. Per scongiurare questo pericolo, basterebbe puntare su una personalizzazione delle procedure organizzative e gestionali che porterebbe grandi vantaggi, in termini economici, anche all'azienda""."
"Legge elettorale, Boschi: ""Approvarla al più presto, ma non vogliamo elezioni""","ROMA - ""Ribadiamo la necessità di approvare al più presto la riforma della legge elettorale, non perché vogliamo andare a votare"". Così il ministro delle Riforme, Maria Elena Boschi, rispondendo a un'interrogazione di M5S nel corso del Question Time alla Camera. In un altro passaggio, Boschi afferma che ""probabilmente al Senato ci saranno alcune modifiche marginali - rispetto al testo approvato alla Camera - che possono riguardare le soglie di accesso o le modalità di scelta dei candidati , quindi valuteremo quale sarà la legge elettorale approvata definitivamente dal Parlamento"". SCHEDA Guida all'Italicum ""Il governo non ha mai espresso dubbi sulla costituzionalità dell'Italicum, che il Movimento 5 Stelle lo ritenga incostituzionale non significa che lo sia"" dichiara Boschi. ""E' legittimo che il Movimento 5 Stelle non condivida la legge"", sottolinea il ministro, ma il quesito sulla costituzionalità della legge elettorale ""è poco più di una provocazione"". ""Anche perché - riprende Boschi riferendosi al faccia a faccia in streaming sulle riforme di qualche mese fa - il Movimento 5 Stelle sa bene che l'incontro è avvenuto con una delegazione del Partito Democratico guidata dal suo segretario e non con il governo"". Il tutto, aggiunge il ministro, ""ferma restando la disponibilità del governo, sempre manifestata e ribadita anche in questa sede, al dialogo con il Movimento 5 Stelle sulla legge elettorale, e non solo sulla legge elettorale"". ""Ribadiamo la necessità di approvare la nuova legge elettorale, non per andare a votare, ma come elemento di credibilità di questo Parlamento, tanto è vero che è stata sollecitata dal Presidente della Repubblica. Sono certa che al Senato lavoreranno sulla legge elettorale con la stessa determinazione che c'è stata per l'approvazione della riforma costituzionale"". ""Il governo collaborerà per trovare un'intesa tra i partiti sapendo che ogni partito, e forse ogni parlamentare, ha una propria idea di legge elettorale, ma per evitare lo scontro istituzionale dobbiamo lavorare insieme. Non possiamo attendere ulteriormente per l'approvazione delle legge elettorale"". Il ministro per le Riforme ricorda ancora che l'Italicum ""alla Camera è stato approvato con un consenso molto ampio e che ha indubbiamente dei vantaggi: supera i profili di illegittimità della precedente legge, recependo le indicazioni della Corte Costituzionale in questo senso e per la prima volta garantisce una certezza del risultato nelle mani dei cittadini grazie al ballotaggio, e una governabilità per chi vince"". Come detto, Boschi pronostica che ""probabilmente al Senato ci saranno alcune modifiche marginali che possono riguardare le soglie di accesso o le modalità di scelta dei candidati, quindi valuteremo quale sarà la legge elettorale approvata definitivamente dal Parlamento"". Ma, aggiunge, ""sappiamo che su questa già oggi, a ordinamento vigente, la Corte Costituzionale potrà pronunciarsi. Peraltro, nella sentenza 2014 n.1 ha ribadito come il ricorso alla Consulta possa essere ampio in materia di legge elettorale per tutelare un diritto costituzionalmente garantito"". Boschi conclude confermando, ""ovviamente, il favore del governo all'introduzione, nell'ambito delle riforme costituzionali, del ricorso preventivo alla Consulta in materia elettorale, come già approvato al Senato, ovviamente nelle mani del Parlamento e dei deputati in modo particolare, che hanno adesso all'esame le riforme. Non possiamo però attendere ulteriormente per l'approvazione della legge elettorale sapendo che le riforme costituzionali comunque non entreranno in vigore immediatamente, per quanto disposto nel testo e approvato al Senato""."
"Franco126: ""Ho scritto un album cercando ispirazione su YouTube""","Attenzione a Franco126 , nome e passato da rapper, già nella coppia artistica con Carl Brave per un progetto tra rap e canzone che ha prodotto il fortunato Polaroid , ma sempre più proiettato verso una sua carriera da cantautore. Il suo disco di debutto solista Stanza singola , in uscita il 25 gennaio, è una delle più belle e incoraggianti sorprese della nuova musica d'autore italiana. Un disco nato, manco a dirlo, da un'attitudine da produttore hip hop: ovvero trovando basi anonime su Youtube, cantandoci sopra per comporre le dieci melodie che sono diventare le dieci tracce del disco. Su Ieri l'altro , Parole crociate , Stanza singola e Oi oi lo accompagnano le chitarre di Giorgio Poi, ""uno dei più grandi musicisti che ci sono in giro"", sottolinea Federico Bertollini , diventato Franco126 per un riferimento ai gradini della scalinata di viale Glorioso a Trastevere, il quartiere di Roma dov'è cresciuto e dove si riuniva con la sua crew. Il disco contiene anche un duetto con Tommaso Paradiso, autore e voce dei Thegiornalisti, sul brano che dà il titolo all'album, Stanza singola : ""Non pensavo di inserire duetti nel disco, ma quando mi hanno fatto il suo nome ho accettato subito: ascolti una sua canzone e vedi la sua immagine, Tommaso è uno degli autori di maggior carattere della canzone italiana di oggi"".  Dopo la recente pausa, con Carl Brave vi siete avviati su due strade simili eppure molto diverse. ""Sono molto d'accordo"". Perché a un certo punto hai sentito di voler rinunciare al rap? ""Non è proprio rinunciare, io continuo a rappare e a fare cose con l'autotune perché mi divertono, e anche perché per me la musica deve anche essere un momento di sfogo e di divertimento su un semplice beat. Ma volevo fare un disco da cantautore e così in questo disco ho abbandonato quella linea, anche perché i miei ascolti erano tutti in quella direzione. Il rap l'ho messo da parte per un po', tornerò senz'altro a farlo. Questa nuova strada la sento molto mia, dà giustizia al mio modo di scrivere e al mio timbro di voce"". Un altro artista che ha fatto una scelta simile alla tua, passando dall'hip hop a una scrittura da cantautore, è stato Frah Quintale: il rap e la canzone sono dunque come due vasi comunicanti? Anche in America le canzoni entrano sempre più spesso nel rap, vedi l'ultimo Eminem... ""In America però c'è l'r'n'b, in Italia la canzone d'autore. È questa la differenza. In entrambi i casi si tratta di scrivere e fare musica, si tratta solo di una scelta di direzione artistica. Il rap è sicuramente una grande palestra per la scrittura, a cominciare dall'attenzione per le parole: nel rap il vocabolario conta molto di più che nel pop, che al contrario coltiva un linguaggio semplice. Credo che con il suo grande successo di pubblico il rap abbia portato una ventata di aria fresca nella musica italiana"". Come hai composto la parte musicale? ""Ho scritto praticamente tutto il disco su una serie di strumentali trovate su Internet. Spesso si trattava soltanto un giro di chitarra, basi piuttosto semplici sulle quali ho composto la melodia delle canzoni. Con il produttore Stefano Ceri abbiamo poi ripreso tutto il materiale in studio sviluppando alcune parti o riscrivendone completamente altre. A quel punto i brani si erano trasformati in assoluti inediti. Ceri ha trovato un sound univoco, una coerenza musicale che il mio materiale chiaramente non aveva"". La nuova canzone italiana, quella nata come costola del rap, sembra aver sdoganato il giro di do. ""Ammetto di non sapere nulla di teoria musicale, anche se anch'io ho strimpellato la chitarra"". Niente di troppo complicato: si tratta dei giri armonici, i primi accordi che impara chiunque decida di strimpellare una chitarra. Per anni sono stati evitati come fossero un mostro, voi lavorate invece su quella semplicità. "" Frigobar è un giro di do? Beh se è così, è uscita bene. La tradizione del cantautorato ha sempre puntato però sul testo, ciò che posso fare io, non essendo un grande cantante, è puntare sulle parole, e per questo un giro vale l'altro"". Su questa semplicità, che aspira comunque alla precisione, alla canzone perfetta, tu hai inserito delle ""sporcature"" molto rap, in alcuni casi si tratta del suono che fa la puntina sul vinile, in altri di lievi dissonanze tra la voce principale e la seconda voce: è tutto voluto? ""In alcuni casi, come proprio in Frigobar , è del tutto casuale. È accaduto quando non ho registrato con Ceri, che al contrario è particolarmente attento a evitare quella che lui chiama la ""nube armonica"". La canzone è venuta così, suonava bene e l'abbiamo lasciata. Ci sono degli errori ma evidentemente hanno giovato al risultato. Accade anche ai rapper che non sanno nulla di musica ma alla fine quella roba suona anche se per qualcuno suona scorretta"". Prima di Polaroid , il disco con Carl Brave, non avevi mai cantato. ""Da un anno sto studiando canto, abbiamo iniziato con Carl prima di partire per il tour dello scorso inverno. Mi ha aiutato moltissimo, ha aperto nuove possibilità e credo si senta anche in questo disco: la voce è un muscolo che va allenato. Di base però non c'è nessuna conoscenza, per questo è normale che ci sia una certa imprecisione. Credo però che in questo stia la sua bellezza: una spontaneità che non è poi altro che la mia ignoranza"". Quali sono i riferimenti più forti per te nella canzone d'autore italiana? ""Uno dei miei pezzi preferiti è Ancora di De Crescenzo, mi piace moltissimo Sergio Caputo ma ho ascoltato e continuo ad ascoltare anche tutti i cantautori, Dalla, Califano, De Gregori, Baglioni, Carboni. Tutti i più grandi""."
Doctor House: cosa nasconde la pressione ballerina di Enzo,"IL SIGNOR Enzo è un 66enne sportivo che tiene molto alla sua salute: fa tutti gli screening previsti e si controlla almeno tre volte a settimana la pressione. Negli ultimi mesi, però, ha notato che i valori della pressione sono altalenanti, una volta bassi, una volta alti, così come la frequenza cardiaca. Un po’ preoccupato va dal suo medico. “Dottore da qualche tempo noto che la pressione ha degli sbalzi, spesso capita che la misuro in farmacia, vado a casa e cambia rispetto a quella riscontrata prima. Non sarà che il mio apparecchio non funziona? Me la potrebbe misurare lei con il suo?”. “Va bene”, gli dice il medico per tranquillizzarlo. E così il dottore gli misura la pressione per tre volte: in effetti i valori sono diversi. Prova con l’apparecchio che Enzo si era portato dietro e ottiene lo stesso risultato. “Ma lei si sente bene?”. “Sì, solo che quest’estate dopo una gita in bici ho avuto un piccolo mancamento, un istante, ma è colpa mia, non dovevo andare in bici a quell’ora”. “Caro Enzo - gli spiega il medico - ci voglio vedere chiaro, non penso sia un problema di apparecchio, facciamo degli accertamenti: visita cardiologica, Holter pressorio, elettrocardiogramma, Ecg Holter, ecocardiogramma e gli esami di laboratorio, poi me li porti subito, nel frattempo tenga un diario della pressione, la misuri alla stessa ora, a riposo e quando si sente tranquillo”. “Dottore, ma quanto tempo ci metto a fare tutti questi esami?”. “Cercherò di aiutarla a trovare un appuntamento in tempi adeguati con il sistema pubblico”. Dopo un mese Enzo ritorna dal medico. “Dottore, sono riuscito a trovare grazie alle sue indicazioni una struttura dove ho fatto tutti gli accertamenti. Eccoli qui”. Il dottore dopo averli visti esclama: “Caro Enzo è stato un bene essere stati pignoli…”. Medico di medicina generale, vice segretario naz. Fimmg ECCO LE VOSTRE RISPOSTE Sindrome vagale. Lo sforzo muscolare dell'andare in bici (seppur allenato) ha contribuito con la vasodilatazione all'abbassamento della pressione; in quel caso è l'alternanza vasocoatrizione /vasodilatazione che determina valori pressori altalenanti. In particolare, la contrazione dei muscoli scaleni costringe meccanicamente le succlavie determinando una sintomatologia da ipoafflusso sanguigno al cervello - Elena Aneurisma aorta toracica - Ferruccio Feocromocitoma - Gualtiero Potrebbe essere fibrillazione atriale - Maria Potrebbe trattarsi di una iniziale stenosi valvolare aortica - Giovanni La mia diagnosi è: blocco atrio-ventricolare intermittente chiaramente rilevabile da ecg secondo Holter - Maurizio Potrebbe trattarsi di una stenosi carotidea - Michele Feocromocitoma - Francesca Potrebbe essere una malattia coronarica o cardiopatia coronarica - Antonella Secondo me si tratta di fibrillazione atriale parossistica - Mariapia In mancanza di ulteriori dati, essendo un reperto transitorio e intermittente e reversibile, può suggerire un fatto meccanico: piccolo mixoma atriale peduncolato. La fibrillazione atriale parossistica viene ascoltata mentre si misura la pressione arteriosa (non può sfuggire), e il ponte intramiocardico è difficile che non dia angina - Alberto Insufficienza valvolare - Gianni"
"Qiu Xiaolong: ""Distruggo il mito di Mao a colpi di thriller""","APECHINO , qualche anno fa, si tenne un incontro fra scrittori italiani e cinesi di cose criminali. Rimasi molto colpito dalla grande libertà con cui Qiu Xiaolong (pronuncia corretta: Giù Gialong) espresse i suoi giudizi, fortemente critici, sulla Cina contemporanea. ""È vero"" ammette ""dovrei stare più attento, specie quando ci sono ascoltatori non cinesi. E in effetti, ogni tanto mi arriva qualche tirata d'orecchie da persone che occupano posti di potere in Cina. Roba del tipo ""leggiamo i tuoi libri e anche le tue interviste"" . Attento, ma sino a un certo punto. Rispetto agli scrittori che vivono e operano in Cina, io godo di immensa libertà "". Qiu, nato nel 1953 a Shanghai, vive dall'88 negli Usa. Dovette lasciare il suo paese perché considerato troppo contiguo agli studenti di Tienanmen, e da allora scrive in inglese. Deve la sua fama a una fortunata serie di romanzi polizieschi (pubblicati in Italia da Marsilio) incentrati su una formidabile figura di poliziotto, poeta e gourmet, Chen Cao, uomo colto e sensibile perennemente diviso fra la lealtà alla giustizia e l'obbedienza all'onnipresente Partito. Poliziotto e poeta, una curiosa accoppiata. ""Ma con un saldo aggancio nella realtà, mi creda. Nel suo carattere ci sono tratti presi a prestito da persone reali. Il modello di Chen è un mio amico che al college conseguì il dottorato in letteratura inglese e fu assegnato alla Polizia di Shangai per decisione del Partito, secondo la politica del tempo. E nel conflitto continuo che Chen vive fra la sua coscienza e i limiti imposti dal regime è riflessa l'esperienza di tanti altri amici che occupano posti importanti nel sistema e si sforzano, pur fra tante sconfitte e disillusioni, di migliorarlo "". E per dirla tutta, Mr Qiu, prima che giallista lei è poeta... ""Sì, e nei miei libri abbondano tanto i versi scritti da Chen (i miei versi) che le citazioni dalla poesia classica cinese. È una nostra antica tradizione, quella di mescolare poesia e fiction . Da un lato, la poesia consente di inserire variazioni liriche nel corso della narrazione, dall'altro Chen affida ai versi la sua visione di una giustizia poetica, compas- sionevole, alquanto distante dall'angusta prospettiva di un investigatore di mestiere. E, infine, la poesia ci aiuta a capire quante similitudini ci siano fra la Cina della dinastia Tang del settimo secolo e quella di oggi"". Parliamo dell'ultimo caso dell'ispettore Chen. Cyber China . Una vicenda di morte e corruzione nella quale il web gioca un ruolo determinante. ""Nasce da una storia vera. Un alto esponente del Partito viene fotografato durante una cerimonia ufficiale. Nella foto c'è un dettaglio: questo signore fuma sigarette di una marca oscenamente cara. Qualcuno posta la foto e ci si chiede: ma come può permettersi un simile lusso con quello che dichiara di guadagnare? Sicuramente è un corrotto! Nasce quella che in Cina si definisce ""ricerca di carne umana"", in pratica il funzionario diventa il bersaglio di un impetuoso processo pubblico. Il Partito è costretto a intervenire e a neutralizzarlo. A scatenare il tutto sono i ""netizens"", i cittadini della rete. ""Netizen"" è colui che combatte per guadagnarsi la cittadinanza nel cyberspazio. Una battaglia inimmaginabile in qualunque altro luogo. Ma nella Cina di oggi la rete gioca un ruolo decisivo, perché ad onta del tumultuoso progresso economico, il sistema resta autoritario, immutabile, ed esercita un controllo ferreo sui media. E quindi la battaglia dei ""netizens"" è una battaglia di libertà"". ""Nove volte su dieci le cose non vanno secondo i piani"". Ho letto questo proverbio in uno dei suoi romanzi e, da meridionale e fatalista, ne sono rimasto colpito. ""È solo un vecchio proverbio. Compare in una lettera di Yang Hu (221-278), un famoso generale della dinastia Jin, e fa riferimento ai rovesci e agli imprevisti della sua carriera. Ma, come dice Vecchio Cacciatore, il saggio padre del detective Yu, braccio destro del nostro Chen, ""ci dev'essere qualcosa di profondo in un proverbio se passa di generazione di generazione nel corso di mille anni..."" "". Tanto per non dimenticare quant'è antica la Cina... E, dunque, c'è una via tradizionale cinese al romanzo giallo? Qualcosa di simile al codice occidentale del whodunit? ""Una vera e propria tradizione del poliziesco non esiste in Cina. La cosa che più si avvicina sono le ""storie di giudici"", molto popolari nei secoli passati. Ma non pensi al giudice di una moderna democrazia. Il giudice Bao, figura della tradizione, è un quingguan, letteralmente ""funzionario incorruttibile che combatte per la giustizia"". Le storie di giudici non vertono sulla scoperta del colpevole, ma sulla domanda: riuscirà il giudice a fare giustizia vincendo la rete di corruzione e connivenza che protegge il colpevole e infetta il sistema? Perché a indagare non è mai una figura professionale distaccata, ma sempre e comunque un'emanazione del Potere. E allora: chi garantisce della sua onestà e incorruttibilità? Non certo il Potere, sia esso imperiale o comu- nista. Ma solo e unicamente la coscienza individuale. Sono tematiche molto popolari in Cina perché si adattano a qualunque sistema, e sfidano i secoli: un tempo c'era un coraggioso giudice che sfidava il nemico esterno - il crimine - e quello interno, oggi ci sono i coraggiosi funzionari di Partito, che pure esistono"". È curioso, ma si respira un'aria di casa in queste sue affermazioni... ""Vuol sapere cos'è veramente curioso? Che la Rivoluzione Culturale sia nata da una critica di Mao a uno spettacolo dell'Opera di Pechino, la storia di un quingguan della Dinastia Ming..."". A proposito di Rivoluzione Culturale, lei sa che, negli anni Settanta, molti giovani occidentali ne fecero un mito... ""Certo. Li affascinavano certe idee di Mao, ma se avessero vissuto i fatti non sarebbero stati così entusiasti. Mio padre fu vittima delle Guardie Rosse, costretto all'autocritica pubblica e umiliante, a implorare misericordia con un cartello appeso al collo sotto un grande ritratto di Mao. La sua colpa: aver gestito una piccola attività economica prima del 1949! E anch'io ebbi la mia parte. Ero un ""cucciolo nero"", cioè il figlio di un nemico del regime. Potrei raccontarle mille di queste storie, perché non c'è famiglia in Cina che non serbi un ricordo orribile della Rivoluzione Culturale. La bancarotta morale che vive oggi la Cina è la diretta conseguenza di quei dieci tragici anni "". Eppure, una volta, un tassista, a Pechino, mi parlò di Mao come uno dei grandi mandarini, l'ultimo. Una parte della nostra storia, mi disse. ""Le racconto di un altro tassista, allora. Questo tizio si teneva un'immaginetta di Mao attaccata al parabrezza. Gliene chiesi la ragione. Senta cosa mi rispose: ""C'è un sacco di traffico, moltissimi incidenti accadono per colpa dei cattivi spiriti della strada. Ma siccome Mao è il più grosso, il più feroce di tutti i cattivi spiriti, magari gli spiritelli meno perversi si terranno alla larga dal mio taxi!""""."
"Google, Motorola e Samsung: il grande valzer tra vendite e accordi","LE NOTIZIE sono due, quella di Google che vende Motorola Mobility ai cinesi di Lenovo, e quella di Samsung che stringe un ""patto d'acciaio"" con Google condividere i loro brevetti e per fare in modo che Android sulle macchine dei coreani sia veramente Android e non una versione modificata. Difficile non pensare a una certa crisi di Google e del suo Android, perché si tratta di un evidente passo indietro di Mountain View sul fronte della produzione di smartphone. Le cifre del fallimento dell'operazione Motorola sono del resto evidenti: la divisione ha perso 645 milioni di dollari nei primi nove mesi del 2013. Dal momento dell'acquisto ha registrato perdite per circa due miliardi di dollari e ha tagliato la sua forza lavoro riducendola da 20mila a 3.800 unità. Motorola Mobility era stata acquistata per 12.5 miliardi, viene rivenduta per 2.91 miliardi di dollari. Certo, Google mantiene la titolarità della maggioranza dei brevetti (circa undicimila) di Motorola, che erano il vero tesoro dell'operazione, ma non c'è alcun dubbio che il progetto di fare concorrenza ad Apple e Nokia sul fronte dei telefoni intelligenti, utilizzando Motorola, non sia andato a buon fine. E leggendo anche la seconda notizia viene da pensare che la crisi sia anche più forte, perché Google, invece di continuare ad essere libera di muoversi ovunque distribuendo il suo sistema operativo, lasciando libero chiunque di metterci le mani sopra nello schema dell'open source, si lega fortemente ad un solo operatore, Samsung, che ha obbiettivamente il dominio nel campo dei cellulari con Android nel cuore. Il che non renderà felici gli altri fabbricanti di macchine mobili che utilizzando lo stesso sistema operativo. Ma provate a leggere la faccenda in maniera diversa: Google, che è l'azienda in lotta con Apple per il dominio ""culturale"" del mondo digitale, ha deciso di non combattere anche contro Samsung, che era sì un alleato, ma allo stesso tempo anche un competitor. Ora, invece, le due aziende potranno condividere i propri brevetti per i prossimi dieci anni e quindi evitare ogni genere di causa legale, con annessa perdita di tempo e denaro, e potranno anche conoscere cos'è nei cassetti dell'una e dell'altra azienda. come ha sottolineato Seungho Ahn, capo della divisione di Samsung per la proprietà intellettuale, ""Samsung e Google dimostrano al resto dell'industria che c'è molto più da guadagnare nel cooperare sui brevetti che nell'intraprendere battaglie non necessarie"". Ma non si tratta solo di brevetti, si tratta anche di hardware, perché è facile immaginare che Samsung, per legarsi più strettamente a Google, abbia spinto perché questi ultimi uscissero dal campo dell'hardware mollando Motorola ai cinesi. Google ha evidentemente scelto Samsung non per vendere più sistemi operativi sugli smartphone e i tablet, ma per collaborare con i coreani alla costruzione dei device del futuro, partendo dalle sperimentazioni dei Google Glass e immaginando ovviamente altre cose. Samsung del resto non ha un suo sistema operativo, tale da competere ad armi pari con Apple e il suo iOS e Nokia/Microsoft, e non può più ""dipendere"" da un sistema operativo gestito da un'azienda esterna al suo mondo, per cui la soluzione migliore era proprio quella di stringere una partnership con Google, farla ""entrare"" nell'universo Samsung. A ognuno il suo mestiere, insomma, purché le due aziende e i due mestieri si mettano insieme. Certo, Google in cambio ha chiesto che Android non venga più modificato così come Samsung ha fatto negli anni passati, ha chiesto che sia il più ""puro"" possibile, eliminando molte delle personalizzazioni introdotte dai coreani, per riportare le macchine su cui gira il sistema operativo di Mountain View verso un design più vicino alla visione che Google ha di Android. Google ha probabimente temuto che la nuova interfaccia Magazine Ux, una sorta di ""avvicinamento"" concettuale a Windows 8, a Flipboard, al nuovo Paper di Facebook, fosse il primo passo verso la creazione di un sistema operativo nuovo, o comunque di qualcosa che di Android aveva la meccanica ma non l'aspetto, non la logica. Ecco dunque lo scambio, non irrilevante, tra Android e Motorola, e il primo passo verso un ""patto d'acciaio"" che renda Samsung e Google completi, con hardware, software e contenuti, così come sono Nokia Microsoft e Apple. Ma non finisce qui, perché Samsung ha stretto anche un accordo con Ericsson (che da tempo ha divorziato da Sony), per collaborare nel campo dell'UMTS e dell'Internet superveloce LTE, chiudendo così in corso e aprendo la strada ad un ulteriore condivisione di brevetti. Un ulteriore rafforzamento fondamentale per guardare con fiducia al futuro. Tutto questo mette Samsung in una condizione nuova, nella grande guerra che l'azienda coreana ha in corso con Apple, guerra non solo commerciale ma anche economica e legale. Guerra che per adesso vede vincere Apple nei tribunali. Gli amministratori delegati delle due aziende dovrebbero incontrarsi il 19 febbraio per trovare un accordo extragiudiziale, per evitare ulteriori sentenze. Ed è proprio nella prospettiva di questa guerra che l'accordo con Google assume un connotato ancora più interessante, perché i coreani hanno ora un potente alleato americano che farà sicuramente sentire il suo peso nelle prossime battaglie."
La gerra delle opzioni finisce senza giochi,"«Tutte le opzioni sono sul tavolo». C’è da immaginarsi che la massima odierna sia oramai adottata anche in comunicazioni umili, quando non frivole («Mamma, cosa succede se non metto in ordine la mia camera entro sera?» «Tutte le opzioni sono sul tavolo»): ma la sua origine è ben superiore, scaturendo da quell’incrocio fra politica, diplomatica e strategia militare che si produce solo in vista di crisi internazionali di media o alta o altissima portata. Per parte militare, ci dice che si è pronti a menare le mani: è una minaccia. Per parte politica, ci dice che non è detto che finiremo per menare le mani: è una rassicurazione, almeno parziale. Per parte diplomatica, ci dice che tutto quello che è possibile è possibile: e questa è una tautologia. «Opzione» è infatti la libera scelta fra due o più alternative e per estensione designa anche ogni singola soluzione delle tante fra cui si opterà. L’opzione è dunque ciò che «sta sul tavolo», per definizione. Dire che tutte le opzioni sono sul tavolo equivale a dire che tutte le scelte possibili sono possibili: Jacques de La Palice, poi Lapalisse, è entrato in proverbio per una ragione perfettamente analoga, essendo ancora vivo un quarto d’ora prima di morire. La tautologia delle opzioni, naturalmente, un significato lo ha. Intende dire che nessuna opzione è stata ancora scartata: ai militari (e ai potenziali nemici) dice che la guerra è possibile, ai civili dice che è ancora possibile fare un accordo e mantenere la pace. Alla fine il significato è: «non è successo nulla», e questo vuoto, sul tavolo diplomatico, politico e militare, ha un senso, così come la battuta d’arresto (o d’aspetto) lo ha sulla partitura musicale. La persistenza delle opzioni è un fenomeno specifico dei giochi e non è certo un caso che quelli che chiamiamo «war games» sono giochi nati negli alti comandi militari, e non per divertire i generali, bensì come test sulle diverse strategie belliche che è possibile adoperare. È appena il caso di ricordare che il geniale film Wargames (anno 1983) si conclude quando il computer strategico che sta per scatenare la Guerra Termonucleare Globale viene disperatamente programmato per giocare a tris contro sé stesso. Appurato che è impossibile vincere, all’ultimo momento utile impara che ci sono giochi in cui l’unico modo per vincere consiste nel non giocare."
"Scontro in procura a Milano: Csm archivia, atti a Pg della Cassazione ma non su Ruby","MILANO - Finisce in archivio la pratica aperta al Csm sullo scontro in Procura a Milano ma saranno i titolari dell'azione disciplinare - il pg di Cassazione e il ministro della Giustizia - a vagliare la correttezza dei comportamenti del procuratore capo Edmondo Bruti Liberati e del procuratore aggiunto Alfredo Robledo. Lo ha deciso il plenum del Csm, concludendo così i suoi lavori sull'esposto presentato lo scorso marzo da Robledo, su presunte irregolarità nella gestione della Procura da parte di Bruti. Al vaglio disciplinare finiranno gli atti sulle inchieste Sea ed Expo, mentre non saranno inviati quelli sulle indagini sul caso Ruby. La delibera è passata ad ampia maggioranza, con 16 sì. A favore hanno votato il vice presidente del Csm, Michele Vietti, i gruppi di Unicost e di Area, i laici di centro-destra (a eccezione di Ettore Albertoni e Nicolò Zanon), il laico del PD Glauco Giostra e il togato indipendente Paolo Corder. Sul voto dei consiglieri di Palazzo dei marescialli ha ""pesato"" la lettera ""non ostensibile"", inviata dal presidente della Repubblica Giorgio Napolitano a Vietti , in cui si auspicava di tenere ""conto del ruolo e delle responsabilità che la legge assegna al dirigente dell'ufficio"" e di ""salvaguardare la credibilità della magistratura che non può essere indebolita dalle polemiche"". E a confermarlo è stato lo stesso Vietti: ""La delibera approvata dal Csm mi sembra rispettosa delle indicazioni del presidente della Repubblica - ha dichiarato il vicepresidente del Csm ai giornalisti - e della sensibilità della grande maggioranza dei consiglieri"". Dal dibattito che c'è stato al Csm ""è venuto un pressoché unanime riconoscimento - ha continuato Vietti - che l'operato del procuratore di Milano non ha nuociuto né all'efficacia né alla tempestività delle indagini"". Il vicepresidente del Csm ha poi aggiunto: ""Dal lungo dibattito sullo scontro alla procura di Milano è emerso l'unanime riconoscimento che l'operato del procuratore capo non ha nuociuto all'efficacia e alla celerità delle indagini"". Vietti ha ricordato che erano state anche presentate due proposte alternative, ""una che accentuava più fortemente il carattere gerarchico delle procure ed una che invece lo attenuava"". Alla fine ""è prevalsa una visione equilibrata che, nel rispetto dello spirito della legge, riconosce ai procuratori la esclusiva titolarità dell'azione penale e i conseguenti poteri di organizzazione in una logica di razionalità ed efficienza"". E a chi gli ha chiesto se il clima tornerà ora ""sereno"" alla Procura di Milano, il vicepresidente del Csm ha concluso: ""Credo di sì"". E Orlando riapre il capitolo intercettazioni. Intanto il ministro della Giustizia Andrea Orlando ritorna sul tema delle intercettazioni: ""Su questa materia - ha detto oggi in audizione alla commissione Giustizia della Camera -si ragiona sull'innalzamento dei livelli di riservatezza anche in ragione del rapporto avviato con il Garante della privacy, sulla base di una dialettica costruttiva"". Ma all'orizzonte non sono previsti nuovi interventi di tipo normativo, come ha precisato in seguito il ministro: ""Puntiamo al recepimento di direttive che l'Autorità per la privacy ha già dato agli uffici giudiziari, rispetto alle quali stiamo facendo un lavoro di monitoraggio, di valutazione dell'effetttivo impatto e della praticabilità di alcune misure che possono avere un'incidenza molto importante"". ""Non sto parlando di cose nuove - ha proseguito - ma di cose che sono già successe: l'Autorità garante ha detto al ministero della Giustizia di assumere alcune cautele. Nel corso di questi mesi molte sono state assunte, ci sono state delle valutazioni di molti capi delle procure che alcune erano impossibili da realizzare. C'è stata una discussione in questo senso, ma questo è un processo già in atto, non un processo che si deve realizzare""."
"In famiglia arriva la rivoluzione del papà: ""Lavoro meno e gioco con i figli""","In fondo i padri l’hanno sempre saputo: giocare con i figli, piccoli e non solo, fa davvero bene. Al cuore, alla mente, alla serenità, al buonumore. E le cose funzionano ancora meglio se le madri ne restano fuori, e il “Fattore P”, dove P sta per “Papà”, si può esprimere in tutta la sua unicità. Magari in modo goffo, non esattamente compiuto, forse maldestro: non importa, quel contatto fa bene, aiuta a crescere. Questo è almeno quanto affermano le ultime ricerche sul cosiddetto “F-F” cioè Father-Factor, dove tra i tanti ruoli dei padri “nuovi” (quelli ormai noti che accudiscono i figli, condividono fatiche e felicità della famiglia e non si vergognano della tenerezza) adesso i riflettori sono puntati sul gioco. Nel senso più largo del termine però: il gioco come tempo libero, spazio senza obblighi, libertàdi essere, condivisione di passioni tra adulti e ragazzi. Con quella “intonazione” maschile di modi e invenzioni, così la definisce lo psichiatra e psicoterapeuta Gustavo Pietropolli Charmet, che è diversa (né migliore né peggiore) di quella femminile, ma considerata oggi altrettanto fondamentale. “Lasciate che i padri facciano i padri” è infatti il titolo di un’inchiesta del Wall Street Journal che riporta una serie di recenti studi americani sulla paternità, dove all’interno del “Fattore P” il tempo del gioco viene definito “fondamentale allo sviluppo” del bambino, in termini di autostima, abilità, coraggio. Dovrebbe essere naturale, evidente, invece si tratta di una dimensione di vita che i maschi hanno conquistato soltanto di recente, come il diritto alla tenerezza o la scoperta che l’accudimento di un bambino può anche essere una bella avventura. E nella classifica “giochiamo con papà” sono lo sport e tutto ciò che è movimento ad avere la meglio, e poi costruzioni, sfide, scherzi, ma anche lettura e battaglie di playstation e videogame, assai osteggiate dalle madri. «Nel racconto di molti bambini e bambine i padri sono spesso assenti, presi da se stessi, distratti, lavorano troppe ore», spiega Kathryn Kerns, docente di Psicologia alla “Kent State university” in Ohio, che ha dedicato diversi studi alla relazione tra i giovani delle ultime generazioni e le nuove paternità. «Eppure questi stessi imperfetti genitori maschi salvano oggi, a differenza di un tempo, lo spazio di gioco con i figli. E i ragazzi negli incontri lo sottolineano sempre». Facile, si potrebbe commentare, pensando alla storica asimmetria mai colmata sulla condivisione del lavoro domestico tra maschi e femmine. Eppure ci dice con chiarezza qual è il “Fattore P” nella famiglia che cambia. Del resto è proprio nello spazio “libero” che i padri contemporanei (“genitore ludico” è la nuova formula) hanno trovato la loro migliore espressione, almeno a giudicare dai dati Istat, ormai un po’ datati ( 2010) ma gli unici disponibili sulla “divisione dei ruoli nelle coppie”. Dove emerge che nel tempo totale dedicato dai padri ai figli, cioè un’ora e 24 minuti al giorno, il 44% è riservato alle “attività ludiche”, contro il 28% del tempo delle madri, obbligate a dedicare i loro spazi familiari anche al lavoro domestico. «La strategia dei padri di oggi — aggiunge Pietropolli Charmet — è quella di farsi obbedire per amore. Non più figure severe o autoritarie cercano l’alleanza e la complicità dei figli, lasciando la parte delle regole alle madri. Sono genitori che creano la relazione attraverso la condivisione del tempo libero, lo scherzo, la sfida, e non hanno nessuna voglia di far paura ai figli. Soprattutto se si tratta di adolescenti, una generazione assolutamente refrattaria all’autorità». Insomma come sempre il carico resta sulle spalle già affaticate delle donne, alle prese con compagni e mariti assai più presenti di un tempo, ma che del ménage familiare prendono la parte migliore...«È proprio così — conferma con ironia Anna Olivero Ferraris, docente di Psicologia dello sviluppo, e spesso dico che spetterebbe anche alle madri poter condividere di più il tempo del gioco. E questa dimensione “ludica”, che sembra caratterizzare i rapporti tra padri e figli, ritengo abbia delle zone d’ombra, proprio quando i ragazzi si affacciano all’adolescenza, e tendono ad infrangere i limiti. Però i vantaggi del giocare insieme, e a partire dalla prima infanzia, sono indubbi. Penso al famoso gesto di Ettore, così simbolico, quando si toglie l’elmo e innalza il figlio Astianatte verso il cielo, come spesso fanno i padri, e la madri in quell’attimo sospeso tremano, ma è giusto invece che facciano un passo indietro e accettino quella modalità di contatto ». Più fisica magari, ma comunque protettiva. «Molte ricerche hanno provato — ricorda il professor Charmet — che nella fase dell’addormentamento i maschi sono abili quanto le madri, sia che si tratti di cullare un neonato, sia che si tratti di resistere leggendo una favola, fino a che finalmente i cuccioli si addormentano». In fondo è una “chiamata alle armi”. Cioè all’impegno. Se siete dunque così importanti, cari padri fate i padri. Ed è questo il messaggio che in uno scorrevole saggio appena uscito per Einaudi, Federico Ghiglione, pedagista ed educatore, manda sia al mondo maschile che a quello femminile. Ghiglione, esperto di paternità, consulente dell’ospedale “Gaslini” di Genova, è inventore dei “Daddy camp”, giornate in cui i genitori maschi vengono invitati a partecipare a tutte quelle attività che i bambini di solito condividono con le madri. Il libro si chiama “I papà spiegati alle mamme”, e Ghiglione prova a raccontare, alle madri appunto, chi sono questi loro compagni, imperfetti pionieri di un nuovo lessico con i figli. “In bilico tra vecchi schemi legati all’autorità, e nuovi modelli legati alla partecipazione e all’accudimento, i papà oggi è come se parlassero una lingua di cui non sono del tutto padroni”. Nello stesso tempo le mamme, rivela Ghiglione, “pur desiderandolo, non sono poi così disponibili a condividere il loro ruolo soprattutto nella prima infanzia dei bambini”. Invece è proprio in quei primi mesi che i genitori dovrebbero riuscire a collaborare. “I piccoli infatti, messi a contatto con due linguaggi diversi, impareranno a fidarsi di enbrambi”. È però proprio sul gioco che Federico Ghiglione punta quando si tratta di creare un incontro tra padri e figli. “ Sono momenti preziosi che molti uomini ignorano, e vanno educati a scoprirli. Così attraverso i “Daddy Camp”, o il Rugby, o altre occasioni ludiche, favorisco il contatto fuori dai soliti schemi. E i risultati sono eccellenti. Il gioco diventa cioè una bellissima fonte di comunicazione tra padri e figli, e padri e figlie”."
"Uruguay, Suarez alla Fifa: ''Non si può indagare su ogni cosa''","RIO DE JANEIRO – Nel giro di poche ore il suo gesto ha fatto il giro del mondo. Luis Suarez è sul banco degli imputati da ieri sera, da quando ha deciso di mordere Giorgio Chiellini durante il match tra Uruguay e Italia che è costato agli azzurri l’eliminazione dal Mondiale. In attesa di sapere se verrà utilizzata o meno la prova tv, la Fifa ha aperto un’inchiesta e il giocatore uruguaiano rischia una squalifica pesantissima, visto che non è nuovo a gesti di questo tipo. Lui, però, non la manda giù e prova a sdrammatizzare. “Ho saputo del procedimento avviato a mio carico dalla Fifa. Dico solo che se ci mettiamo a indagare su qualsiasi cosa non so dove finiremo. Si tratta di incidenti di gioco normali, che dovrebbero rimanere sul rettangolo di gioco. Siamo giocatori e sappiamo che in campo accadono milioni di cose: non dobbiamo e non dovete prendere tutto cosi’ seriamente”. Poi l’attacco alla stampa italiana: “Ha montato la vicenda”. Brasile 2014, Suarez morde Chiellini: la ripresa inedita A LIVERPOOL SI DECIDE IL FUTURO DI SUAREZ - Intanto a Liverpool si sta già muovendo qualcosa. L’ennesimo colpo di testa dell’attaccante dei Reds non è stato gradito dalla dirigenza della società. Stando a un’indiscrezione del Mirror , infatti, il club di Anfield Road non ha intenzione di prendere le difese del giocatore. E’ la terza volta che Suarez si macchia di un gesto simile e, secondo il tabloid britannico, il Liverpool ha convocato una riunione d’urgenza per discutere il futuro dell’attaccante. La dirigenza parlerà con il manager Brendan Rodgers per delineare una strategia. Le immagini del morso di Suarez a Chiellini hanno fatto il giro del mondo e il Liverpool non l’ha presa bene. Il club al momento sembra intenzionato a non rilasciare dichiarazioni ufficiali, quindi a prendere tempo in attesa di sviluppi legati all’inchiesta aperta dalla Fifa prima di condannare pubblicamente l’episodio. I Reds, scrive il Mirror , temono anche che un’eventuale squalifica del giocatore possa essere estesa dalla Fifa a livello di club. Brasile 2014, Suarez ''il cannibale'' sui siti di tutto il mondo LA FIFA VUOLE ASCOLTARLO, L'URUGUAY DICE NO - La Fifa intanto chiede di sentire Suarez, ma la federazione uruguaiana risponde di no. ""Siamo nelle fasi preliminari dell'indagine, il giocatore ha diritto di essere ascoltato"", dice Delia Fischer, responsabile della comunicazione della Fifa. ""Stiamo raccogliendo molte voci ma non possiamo parlare di quello che potenzialmente potrebbe succedere. E' tutto nelle mani della commissione disciplinare, che è indipendente"". Ma a quanto pare Suarez non fornirà la sua versione: ""Abbiamo deciso che non testimonierà"", ha spiegato il presidente della federcalcio uruguaiana, Wilmar Valdez, che proprio in queste ore ha lasciato Natal per raggiungere Rio de Janeiro e ""monitorare da vicino la situazione"". ""Tutti sappiamo come stanno le cose"", ha detto Valdez, aggiungendo che l'Uruguay protagonista ai Mondiali brasiliani rappresenta ""una spina nel fianco per molti"". CON SUAREZ ANCHE IL PRESIDENTE MUJICA - Sulla vicenda è intervenuto anche il presidente Mujica. E anche lui ha preso le parti del giocatore: ""Io non ho visto Luis Suarez mordere nessuno"", ha detto aggiungendo di ritenere che ci sia ""una vera campagna"" contro l'attaccante e sostenendo che ""gli danno tanti di quei colpi e di quei calcioni, e lui se li tiene"". ""A me hanno insegnato che nel calcio si fa quello che comanda l'arbitro. Se poi andiamo a vedere quello che trasmette la televisione, allora ci sono un sacco di rigori e di palle messe con la mano che dovrebbero essere puniti e non lo sono. Sicché, mi spiace ma è andata così"", ha continuato Mujica. Quanto alle critiche rivolte dalla stampa internazionale a Suarez, il presidente ha commentato che ""non lo abbiamo scelto come filosofo, né come meccanico, né per avere delle belle maniere: è un eccellente calciatore""."
"Rifugiati, ecco come mettersi nei panni di una sedicenne in fuga: c'è l'App Finding Home","ROMA - Le App ci permettono di fare qualsiasi cosa: incontrare l’anima gemella, ordinare cibo, trovare parcheggio. Nel nostro mondo, per molti “normale” sono utili, divertenti, spesso visti come un gioco. Nel nostro mondo, per quanto possibile rassicurante e pacifico. Poi, esiste il resto del mondo, contesti di conflitto continuo e guerre infinite, dove la quotidianità può voler dire riuscire a sopravvivere un altro giorno. In questi casi, la tecnologia assume forme differenti. Gli smartphone sono diventati strumenti importanti per i rifugiati. Possono aiutare a chiedere aiuto, denunciare, trovare una via di scampo in situazioni di pericolo. Ma riusciamo a capire, attraverso servizi televisivi, video caricati su Youtube, articoli e denunce sui social network quello che succede veramente? A volte è difficile calarsi nei panni di chi scappa dalla morte ogni giorno. Per farci capire cosa accade arriva una nuova applicazione, disponibile per Android e presto anche iOS. Sensibilizzare sulla condizione dei rifugiati. Si chiama Finding Home , è stata lanciata dall’agenzia Onu UNHCR e trasforma il nostro cellulare nel telefono di una ragazza rifugiata di 16 anni. Finding Home ci mette nei panni dell'adolescente Kathijah dei Rohingya mentre scappa dalla persecuzione in Birmania e cerca una nuova vita in Malesia. Kathijah, o ""Kat"" per amici e familiari, è un nome fittizio. Ma quello che si vede nell'applicazione sono le lotte reali dei musulmani Rohingya, una minoranza discriminata e perseguitata. L'obiettivo è quello di diffondere consapevolezza, creare empatia e porre l’attenzione sulla situazione globale dei rifugiati. “La storia dei rifugiati è spesso difficile da capire. È facile dimenticare che dietro le statistiche e le scelte politiche su qualsiasi crisi, ci sono esseri umani con racconti reali di dolore e paura, ma anche di speranza e forza"", ha dichiarato Richard Towle, rappresentante dell'UNHCR. Ci sono circa 150mila profughi in Malesia. La maggior parte provengono dalla Birmania, 56mila sono di etnia Rohingya. Sono in molti a vivere la stessa storia raccontata. Circa 35.144 sono minori al di sotto dei 18 anni e molti vivono veramente la storia che viene raccontata attraverso l'applicazione. Nei panni di Kat. Lo smartphone di Kat diventa il nostro, quindi ci immergiamo anche nella sua lotta quotidiana per la sopravvivenza. Finding Home crea un sistema operativo simulato che si impossessa del nostro telefono. Possiamo ricevere e inviare chiamate vocali e video, rispondere ai messaggi di nuovi contatti, guardare la galleria di immagini per scoprire il passato della ragazza e trovare indizi per aiutarla. Kat non esiste, in quel momento siamo noi a rispondere ad amici e familiari, a rassicurare o trovare scappatoie ai mille pericoli lungo la sua strada. Per noi è finzione, si esce dalla App e si torna nella vita reale. Il pericolo è virtuale, anche la paura . Ma capire che non è un videogames ma ciò che accade ogni giorno a persone vere è un passaggio necessario per raggiungere l’umana compassione, nell’accezione più elevata di un “patire insieme a qualcuno” che dovrebbe trasformarsi in empatia e atti di aiuto concreti. Non è la prima volta che l'UNHCR lancia un'app dedicata ai rifugiati. È del 2012 My life as a refugee che mette gli utenti in situazioni critiche che implicano decisioni vitali."
La soluzione dello schema del 16 settembre 2017,Torna al cruciverba Torna all'indice della rubrica Scrivi all'autore
Banda ultra larga al 60% degli italiani. E comanda il Sud,"QUATTRO italiani su dieci sono coperti da banda ultra larga. Gli abbonati sono il 10 per cento della popolazione, ma sono soddisfatti e in crescita. Peccato che il Centro-Nord e le zone industriali scontano ancora un deficit di copertura, per queste reti, fibra ottica a 100 Megabit o oltre. Sono alcuni dei dati dell' osservatorio EY , appena redatti, e indicano la faticosa rincorsa dell'Italia per aggiornare le proprie infrastrutture alle esigenze di una economia e società evolute. Come nel resto d'Europa, dove la copertura banda ultra larga già nel 2015 superavano il 70 per cento, quando noi eravamo intorno al 40 per cento (e al 29 per cento nel 2014). Ricorsa, quindi. Anche se ancora asimmetrica. Il Sud rafforza la sua leadership (conquistata agli inizi del 2016 grazie agli effetti del piano Eurosud) con tassi attuali di copertura del 60-80 per cento, grazie ai fondi pubblici spesi negli anni scorsi per posare la fibra. Il risveglio (e le lacune) della fibra italiana Nel Nord i valori di copertura sono ancora inferiori al 50 per cento, mentre sui comuni solo il 16 per cento di quelli del Nord-Est sono coperti, e il 18 per cento di quelli del Nord-Ovest, contro il 50 per cento del Sud. Il Centro è pure fermo sul 17 per cento. Insoddisfacente anche la copertura dei distretti industriali. Il 57 per cento di loro ha una copertura in fibra ottica inferiore alla media nazionale. Ed è un paradosso, dato che le aziende hanno più bisogno, nell'immediato, di connessioni veloci per reggere la competizione. Qualche buona notizia arriva dagli utenti. Ossia da quelli che finora hanno snobbato gli investimenti miliardari degli operatori. Si respira aria di svolta, con due milioni di italiani (il 10 per cento delle famiglie), a giugno 2016, contro 1,4 milioni di fine 2015. ""Per la prima volta, quest'anno, grazie alla banda ultra larga si è fermato il calo di utenti di rete fissa in Italia"", spiega Silvio Demarinis , autore dello studio. Il motivo è che gli italiani stanno cominciando ad apprezzare i vantaggi della fibra ottica rispetto alla banda larga mobile (anche 4G), soprattutto per la qualità dei video streaming, sempre più popolari su internet (il 32 per cento degli abbonati in fibra cita questo vantaggio della sua nuova connessione, nello studio EY). ""I ricavi della banda ultra larga sono aumentati del 46 per cento negli ultimi otto anni. Il settore ha investito 36 miliardi di euro negli ultimi cinque anni"", ha detto oggi il presidente di Tim Giuseppe Recchi , all'evento di EY di Capri. Sulla fibra hanno investito la stessa Tim, Fastweb, Vodafone, e Metroweb-Enel (la fusione tra queste società si completerà a novembre). Il ruolo dello Stato si avvertirà a breve con più forza: a dicembre saranno assegnati i bandi pubblici da 3 miliardi di euro per colmare- nei prossimi anni- le lacune di copertura in alcune regioni (soprattutto quelle del Centro-Nord, come si è visto). Pendono tuttavia- possibile granello nell'ingranaggio- i ricorsi di Tim e Fastweb contro i bandi pubblici e che il Tar discuterà in questi mesi (ieri ha fissato al 14 dicembre l'udienza di merito). Gli operatori temono che le regole del bando siano tali da distorcere la competizione. Resta aperto il problema delle zone industriali. Il 70 per cento delle aziende, secondo stime del ministero dello Sviluppo economico, è in aree ""grigie"", quindi non sottoponibili all'intervento diretto dello Stato (che è nelle aree a totale fallimento di mercato, secondo le regole dettate dall'Europa). In queste aree l'Italia metterà fondi pubblici per incentivare gli abbonamenti (con voucher); ma il Governo sta studiando anche defiscalizzazioni a vantaggio degli operatori che investono qui (lo scopriremo nella prossima Legge di Stabilità). Insomma, l'Italia ha preso per mano il problema delle infrastrutture Paese e c'è un piano operativo, con risorse e misure concrete, per rimediare ai ritardi accumulati in questi anni. Ci sono già i primi segnali positivi dal mercato, anche se è ancora presto, ovviamente, per dichiarare vinta questa partita."
Elena Ferrante: “Accetto la candidatura allo Strega”,"CARO Roberto Saviano, permettimi di andare subito al nocciolo della questione. Proporre la candidatura dell' Amica geniale al premio Strega è un tuo diritto di lettore e di Amico della domenica. Esercitalo pure, quindi, il libro è stato pubblicato apposta perché chiunque ne faccia l'uso e l'abuso che vuole. Più di venti anni fa un altro mio testo, L'amore molesto fu candidato a quello stesso premio e ci andò senza problemi. LEGGI / La candidatura proposta da Saviano Ricordo che vinse Ninfa plebea e ne fui contenta. Non ricordo invece quali libri ebbero più voti, quali andarono a formare la cinquina. Di certo pochissimi Amici della domenica, che allora mi immaginavo tutti lettori attenti, trovarono L'amore molesto di loro gradimento. Mi rammaricai? Avrei fatto meglio a tenermi stretto il libro? No. Anche se avessi saputo che già allora - e perché no, ben prima di allora, forse da sempre - una porzione cospicua degli Amici della domenica era amica soprattutto delle grandi case editrici. E quindi avrebbe trovato inutile perdere tempo con un romanzetto pubblicato da un piccolo editore senza relazioni festive, non avrei evitato all'Amore molesto quell'esperienza. I miei libri, quando non sono rimasti nello spazio privatissimo del cassetto, possono andare dovunque li vogliano i lettori, l'essenziale è che io non debba andare con loro. Non li porto al guinzaglio, e al guinzaglio non mi lascio portare. Ci siamo separati definitivamente con la pubblicazione. E pubblicandoli ho consentito ad esporli al mondo nel bene e nel male. Il principio a cui mi affido da ventitré anni è che, tra avventure e disavventure, cortesie e villanie, essi devono cercarsi da soli una loro strada. La troveranno? Bene. Non la troveranno? Pazienza. Vadano intanto a tutti i premi d'Italia, non ho preclusioni e nemmeno ansie, sono candidati loro, io sicuramente no. Questo per dire che stimo te e i tuoi libri, sono contenta che tu abbia letto uno dei miei e che voglia schierarlo in una minuscola battaglia culturale, ma è inutile chiedermi il permesso. Nessun lettore scrive per avere il mio consenso, se deve usare L'amica geniale per tenere in piedi un tavolo cui s'è spezzata una gamba. Il puro e semplice fatto che il libro sia finito in casa sua, a portata di mano, e che ora gli appartenga lo autorizza a far- ne ciò che gli pare. So che l'esempio del tavolino non è garbato, ma lo lascio qui perché forse mi aiuterà a spiegarmi. Condivido totalmente le tue opinioni sullo Strega, ai miei occhi è uno dei tantissimi tavoli del nostro paese che svelano gambe divorate dai tarli. È convinzione diffusa che si tratti di una gara senza nessuna incertezza, i giochi sono fatti sempre più spesso con un anno o due di anticipo, l'unico problema è evitare che qualcuno faccia il furbo. Senza contare che persino quelli che al premio sono devoti più che a una santa reliquia, ammettono ormai che per molti Amici della domenica, sebbene selezionati da sempre non come una qualsiasi giuria, ma in quanto schiera di spiriti eletti, la qualità dei singoli libri in gara conta assai meno della loro etichetta editoriale e delle buone relazioni di chi li firma. Ma allora, se le cose stanno così, perché vuoi candidare L'amica geniale? La sua casa editrice non è potente e quindi non organizzerà alcun party né raccatterà voti porta a porta, numero di telefono per numero di telefono. Quanto a me, non figurerò a feste di nessun genere, non intratterrò anche nei giorni feriali Amici e Amiche della domenica, non sfoggerò un marito o fidanzato potente, non mi guadagnerò in abiti sobri o estrosi un servizio fotografico e la copertina di qualche magazine. Per di più in concorso finirà il quarto volume dell'Amica geniale , che risulterà di ardua lettura persino agli Amici più volenterosi, se non leggeranno anche i tre volumi precedenti, cioè una storia lunga ben millesettecento pagine. Che possibilità ha dunque L'amica di entrare in cinquina? Che possibilità ha di vincere? Ma tu giustamente non parli né di cinquina né di vittoria, ma di 'sparigliare le carte', espressione da tavolo da gioco che mi attrae. Per te, mi pare, candidare L'amica geniale significa nella sostanza non tanto vincere o perdere, quanto disfare lo schema solito del premio, irrompere nel rito di una gara sempre più finta, mettere su un happening che scompagini e scompagni. Se infatti una parte non irrilevante di Amici a disagio arriverà a dare il premio al quarto volume dell'Amica, bene, si potrà dire che i libri sono stati una volta tanto sottratti ai giochi già fatti, o che almeno, a partire dall'anno venturo, anche la piccola editoria potrà considerarsi cooptata nella turnazione della grande, questo specialmente se la vecchia conflittualità tra i marchi che contano scemerà in seno al colosso Mondadori-Rizzoli e i turni potranno essere imposti con funeraria disciplina monopolistica. Se invece l'Amica, secondo la prassi consueta, non entrerà nemmeno in cinquina, benissimo, si potrà dire definitivamente, senza ombra di dubbio, che lo Strega così com'è è irriformabile e che quindi va buttato per aria. In entrambi i casi l'uso del mio libro consisterà nel tenere in piedi per un altro anno un tavolo tarlato, in attesa di vedere se restaurarlo o buttarlo. Consento con questo ruolo, voglio contribuire a sparigliare? Devo dire, in tutta onestà, che non avevo messo in conto, mentre scrivevo, che il quarto volume dell'Amica geniale potesse avere una funzione di questo tipo, ma tutto sommato non mi dispiace. D'altra parte se anche mi dispiacesse, il mio dispiacere, come ho cercato di dire, conterebbe zero. Il libro è fuori da tempo, da tempo ha un pubblico e da tempo quindi, per quel che mi riguarda, tutti i suoi possibili usi sono consentiti. Anche se, più di ogni altro, preferisco l'uso per cui è nato. È giusto e urgente, a volte, sparigliare le carte, ma le carte è ancora più giusto leggerle e farle leggere. La mia piccola polemica che dura da vent'anni tende soprattutto a questo. Grazie per questa chiacchierata scritta. Con affetto, Elena."
La soluzione dello schema del 24 Febbraio 2018,Torna al cruciverba Torna all'indice della rubrica Scrivi all'autore
"""So cos'è questo dolore"": parla il fratello di Valeria Solesin, uccisa al Bataclan","""Ho i brividi. Il pensiero è corso a lei dentro di me appena ho saputo del ragazzo... Sono sconvolto. Dopo quello che ho passato notizie come questa non sono più solo notizie. Si apprendono in maniera diversa"". Fanno più male. Dario Solesin è il fratello di Valeria . Che non c'è più. Aveva 28 anni, come Giulio Regeni . Studiavano entrambi all'estero, da ricercatori appassionati. Un dottorato in demografia alla Sorbona lei, uno in Studi politici internazionali a Cambridge lui. Rimasta uccisa durante l’attacco al teatro Bataclan di Parigi, lei. Vittima al Cairo di una barbarie ancora ignota, lui. Ritrovato cadavere , con ecchimosi e segni di tortura sul corpo, gettato in un fosso. Lui voleva incontrare degli amici, lei la musica di una rock band. Entrambi nel posto sbagliato, al momento sbagliato, in quel mondo che erano così curiosi di conoscere. ""È difficile trovare le parole"". Gli escono a fatica, nella commozione. Dario risponde a Repubblica con gentilezza. ""Non so cosa sia accaduto a questo ragazzo, all’inizio si era parlato di un incidente, poi adesso non si capisce la dinamica. Non credo sia stato vittima di terrorismo, quello che è successo a mia sorella è diverso, ma io lo so cosa vuol dire. So cos'è questo dolore"". Può dirlo, lo sa. ""Non è un evento naturale. È la volontà di qualcuno. E non passerà mai, il dolore resterà per tutta la vita"". È stato inevitabile ripensare alla sorella. Non aveva mai smesso di farlo. ""Giulio mi ha ricordato la mia Valeria. E ho avuto i brividi. Prima notizie come queste le leggevi e poi passavano. Adesso rimangono impresse e feriscono in maniera indelebile. Ci ripenso sempre. Si cerca di andare avanti, ma non è più come prima"". No, non lo è. Basta un titolo di giornale per scuoterti di nuovo dentro. ""Non so se le motivazioni che hanno portato Giulio all'estero sono le stesse di mia sorella, ma è terribile quello che gli è successo"". È lo studio la motivazione condivisa da Valeria e Giulio nella loro scelta di lasciare Venezia e Udine. Accolti come cittadini del mondo da Francia, Inghilterra, Egitto, dove Regeni si trovava per scrivere la sua tesi sull'economia del Paese. Per studiare sono partiti. E morti. Per ""volontà di qualcuno. Ecco cosa fa ancora più male"". La foto incorniciata di Valeria Solesin, uccisa durante l'attacco al Bataclan di Parigi il 13 novembre 2015  Dario ha ripreso il lavoro, lo sport, le uscite con gli amici. Per tenere la mente occupata, in cerca di un ""sollievo"" che, dice, non c'è. Non è la parola giusta, ""sollievo"". ""Cerco di riorganizzare le idee. Di ricomporre tutti i pezzi, facendo le piccole cose che si fanno ogni giorno. Quelle di cui è composta la mia vita. Cerco di ritrovare la serenità, che si trova solo all'interno delle mura di casa, con i propri familiari"". E quelli di Giulio Regeni saranno in cerca delle stesse cose. ""Io e la mia famiglia abbiamo ricevuto conforto da tutta l'Italia. Questo non può rendere meno straziante la tragedia ma, sì, voglio dirlo, sono vicino ai genitori di Giulio. All'inizio vedi tutto buio, tutto nero. Ma la vita va avanti"". Avanti, senza viaggi, per ora. ""Adesso non ci andrei al Cairo"". E prima? ""Beh, prima sì. Ma ora faccio fatica a fare le cose più stupide, figurati prendere un aereo. So che non dobbiamo avere paura, ma..."" la paura, adesso, non ha più nulla a che vedere con una città, o un luogo. Perché Parigi non è Kabul. Eppure proprio a Parigi ha perso sua sorella in quell' attentato maledetto, il 13 novembre. Non perde il coraggio, Dario, così beneducato da ringraziare chi ha fatto di Valeria un simbolo. Chi ne tiene vivo il ricordo. ""Vi sono grato per quello che fate, perché il vostro mestiere non è facile in situazioni come queste, ma lo rispetto, nel ricordo di mia sorella. Lei avrebbe voluto così"". Così come? ""Andare avanti, senza perdere mai la voglia di vivere. Voglio continuare a vivere la mia vita come mi ha insegnato lei"". Con forza? ""Tanta. Ne aveva tanta"". Come i coniugi Solesin , che non si sono mai abbandonati all'odio, e come lui, che di Valeria non ha solo lo stesso sorriso. Quello che fa ancora da foto profilo sulla sua pagina Facebook, ferma al 15 novembre 2015. In memoria di lei."
"Terremoto in provincia di Udine, scossa di magnitudo 4.1","ROMA - Paura in provincia di Udine, poco prima delle due di notte, per una scossa di terremoto di 4.1 gradi della scala Richter a qualche chilometro da Moggio Udinese e Venzone in Friuli, che fu epicentro del tragico terremoto che distrusse il Friuli nel 1976. E' stata chiaramente avvertita dagli abitanti della zona (Forgaria, Tarcento, Moggio, Resiutta, Amaro, Gemona) tanto che i centralini della Protezione Civile di Palmanova e dei Vigili del Fuoco hanno squillato più volte per informazioni. Non risultano danni né alle persone, né alle cose. In mattinata sono state localizzate quattro repliche, di magnitudo inferiore a 2, nella zona interessata. Secondo i sismologi non sono escluse altre scosse, ma di minore intensità. Potrebbe succedere anche nei prossimi giorni per alcune scosse di assestamento. La stessa Protezione Civile ha comunque avviato una serie di verifiche statiche nei luoghi dove la scossa è stata maggiormente avvertita. Una scossa più leggera, di 2.1 sulla scala Richter è stata registrata stamattina alle 6.08 sulla costa tirrenica della provincia di Messina, con epicentro tra i Comuni di Basicò, Falcone, Furnari, Mazzarrà Sant'Andrea, Oliveri, Rodì Milici, Tripi e Terme Vigliatore. Il sisma si è prodotto in superficie, a soli 7,7 chilometri di profondità e non ha prodotto danni nè allarme tra la popolazione."
"Soldi mal gestiti e leggi disattese. La Lorenzin: ""Le mie risposte agli animalisti""","SI DICE che Beatrice Lorenzin non coltivi personale tenerezza verso gli animali, ma al riguardo il ministro della Salute preferisce non puntalizzare rendendosi invece disponibile ad approfondire per i lettori di Repubblica alcune questioni circa la tutela delle altre specie affidata al suo dicastero. Il randagismo continua a essere in Italia una piaga a dispetto della legge quadro 281/91 che richiede misure preventive, prima fra tutte la sterilizzazione. A lungo lo Stato ha stanziato milioni di euro l'anno (ridotti oggi a 300mila) ma le inadempienze della sanità pubblica risultano gravi. ""Il randagismo è un problema rilevante, soprattutto in alcune regioni del centro-sud, anche a causa del ritardato recepimento della legge quadro n. 281/91 in materia di animali d'affezione e prevenzione del randagismo e della disomogenea applicazione delle norme vigenti. Tra gli obiettivi prioritari della legge quadro vi è in effetti il controllo delle nascite e con la Legge finanziaria del 2007 è stato stabilito di destinare il 60% del fondo stanziato per la lotta al randagismo alle sterilizzazioni degli animali senza proprietario. Altro strumento fondamentale per la lotta al randagismo e per il possesso responsabile degli animali d'affezione è l'Anagrafe; identificazione e registrazione in un database di tali animali (valido solo per i cani ndr) per evitarne l'abbandono e garantirne la tracciabilità"". Sì, ma le Asl si sono sottratte al compito di sterilizzare a tappeto, né si ha notizia di valide politiche educative presso i privati. Come intende contrastare il randagismo? ""Convocando un tavolo di coordinamento con le organizzazioni dei medici veterinari e tutte le categorie interessate per affrontare congiuntamente il problema e valutare i termini di un aggiornamento della legge 281/91. Comunque, Il Ministero della Salute in questi ultimi anni ha promosso campagne contro l'abbandono e iniziative volte a favorire il possesso responsabile degli animali e la prevenzione dei reati contro gli stessi, ha inoltre sostenuto progetti ed eventi organizzati a livello locale da Enti pubblici e Associazioni protezionistiche aventi analoghe finalità. Tali attività sono ancora tra le priorità della Direzione generale competente che attraverso i suoi uffici e dal 2010 mediante un'apposita Unità Operativa, monitora il fenomeno del randagismo su tutto il territorio nazionale"". Nei mesi scorsi, associazioni e privati segnalavano con preoccupazione un fermo della suddetta Unità. Perché? ""Smentisco assolutamente che la task force abbia interrotto la propria attività. Questa unità operativa ha supplito in una fase di emergenza alle carenze di alcune autorità locali, ma occorre in tempi rapidi uscire dalla fase di emergenza e promuovere le capacità delle autorità locali di affrontare e governare il problema"". Sul fronte internazionale, la nostra 281/91 è fra le poche leggi che vietino di sopprimere i randagi e cederli alla vivisezione. S'intendeva che i canili fossero meri luoghi di passaggio, non è andata così. La norma indica chi debba occuparsi dei randagi (comuni, Asl, associazioni, gestori di strutture) ma non come. ""Ribadisco, i tempi sono maturi per una possibile revisione della Legge, concordata con tutti gli attori coinvolti, che preveda anche l'introduzione di parametri univoci e omogenei nella valutazione della tutela del benessere animale nei canili/rifugi"". Molti comuni cedono i randagi ad associazioni che li trasferiscono nel nord Europa, lì verrebbero adottati a migliaia. Come verificarne la sorte, in paesi senza anagrafe canina, le cui diverse leggi prevedono la soppressione dei randagi o ne legittimano la cessione ai test di laboratorio? ""La problematica è nota da molti anni, basti pensare che già nel 1993 il Ministro Maria Pia Garavaglia diramò la circolare n.33 con la quale venivano date indicazioni utili a contrastare tale fenomeno"". La Garavaglia indicava di ""non cedere cani conto terzi ma direttamente all'interessato"", contrariamente a quanto spesso avviene. ""Ultimamente si è assistito a un incremento delle segnalazioni relative alle adozioni internazionali, in particolare verso Paesi quali Germania, Austria, Svizzera e Svezia. Di conseguenza, abbiamo deciso di coinvolgere le regioni maggiormente interessate dal fenomeno e le Associazioni di protezione degli animali, per definire una procedura operativa volta a garantire il benessere e la tracciabilità di questi animali. Questa procedura è adottata in via sperimentale nelle regioni Lazio e Umbria da circa un anno e mezzo"". La procedura non è operativa, mancano le commissioni incaricate: un funzionario del comune di partenza, un veterinario Asl e un animalista dovrebbero girare l'Europa controllando a campione cani sconosciuti: a spese di chi, con quale attendibilità? ""L'applicazione uniforme di questo approccio su tutto il territorio nazionale e la raccolta di dati per monitorare il fenomeno presuppongono l'adesione di tutte le regioni e un flusso informativo centralizzato al Ministero. La condivisione con le altre autorità regionali è quindi necessaria e in tal senso mi farò promotrice delle iniziative necessarie per rendere inderogabili tali attività, al fine di tenere sotto controllo le movimentazioni e assicurare la piena tracciabilità degli animali"". La gestione dei canili motiva ricchi business. Non di rado gli appalti per le convenzioni con i comuni vengono assegnati al massimo ribasso. ""Premetto che la materia della salute e del benessere degli animali d'affezione è di stretta competenza regionale, mentre i bandi di gara per la gestione dei canili sono regolamentati dalle norme sugli appalti pubblici. Tuttavia in questi casi, trattandosi di animali e quindi di esseri senzienti, già nel 2001 con la Circolare n. 5 il Ministero della salute aveva chiarito che il 'criterio dell'economicità che legittima la scelta della concessione della gestione dei canili da parte dei comuni non deve essere valutato unicamente come criterio di vantaggio economico per il comune ma deve essere inteso in riferimento all'art. 1 della legge 281/91'. Deve quindi tener conto della tutela degli animali"". Invece vige una dannosa confusione fra gestione di associazioni animaliste vere o sedicenti tali, e privati. ""Il Ministero è intervenuto più volte per far rispettare i criteri fissati dalla circolare, richiamando i comuni che attribuiscono il servizio unicamente in base al minor prezzo senza sufficienti garanzie di benessere animale. In diverse circostanza le gare di appalto sono state riviste alla luce di quanto indicato dal Ministero della salute"". Chi controlla quindi l'operato del controllore (Comuni-Asl)? ""I Comuni rimangono responsabili degli animali, anche quando trasferiti in un'altra regione. Sono pertanto obbligati a provvedere a regolari controlli, sia per verificare le condizioni di mantenimento e il rispetto delle condizioni previste dal capitolato d'appalto, che per sincerarsi dell'effettiva esistenza in vita degli animali all'interno delle strutture onde evitare di continuare a pagare con soldi pubblici le rette di mantenimento"". Secondo associazioni protezionistiche l'Italia disattenderebbe molte regole europee pro animali negli allevamenti da reddito. ""Una simile affermazione desta quantomeno perplessità. E' distante dalla realtà e non tiene conto degli ingenti sforzi del Servizio Veterinario pubblico e dalle aziende zootecniche per ottenere il pieno rispetto delle norme"". La ong Compassion in World Farming segnala che se da noi 700mila scrofe sono in linea UE, oltre 10 milioni di suini all'ingrasso mancano dei dovuti arricchimenti ambientali e hanno la coda mozzata. ""Circa il livello di allineamento degli allevamenti suini nazionali alla normativa di riferimento (d. lgs.122/2011, atto di recepimento della direttiva 2008/120/CE), stante i dati in possesso del Ministero della Salute inoltrati dai Servizi veterinari regionali, praticamente la totalità degli allevamenti si è adeguata a quanto previsto"". La normativa UE sulle ovaiole è del 1999, concedeva 13 anni per conformarsi: a inizio 2012 diversi stati membri erano ancora inadempienti, ma a fine anno rimanevano indietro solo Italia e Grecia. ""Le gabbie 'fuori norma' delle galline ovaiole dal 1° gennaio 2012 hanno visto diminuire progressivamente il loro numero sul territorio nazionale, giungendo in poco più di un anno e mezzo ad un valore pari a zero. Gli allevamenti di galline ovaiole di questo Paese infatti sono a norma dal mese di novembre 2013"". Per aver rinviato al 2013 il termine di adeguamento, la Corte di Giustizia europea ci ha condannati. ""Il ritardo è derivato da un periodo di transizione che, progressivamente, dal giorno dell'entrata in vigore del divieto di utilizzo di gabbie ""non modificate"" ha visto adeguare gli impianti a quanto richiesto dalla normativa europea. Anche gli altri Stati membri dell'UE, peraltro, si sono trovati impreparati alla scadenza del 1° gennaio 2012, denunciando a vario grado di incidenza la presenza di gabbie non in regola"". Ogni anno il Ministero della Salute sottoscrive parecchi permessi in deroga per test sugli animali senza anestesia: con quali criteri e motivazioni? ""Siamo particolarmente attenti alla concessione di simili autorizzazioni, pone come condizione essenziale la protezione degli animali utilizzati a fini scientifici e per questo compito si avvale dell'Istituto superiore di sanità e del Consiglio superiore di sanità per gli aspetti di valutazione scientifica. Le richieste sono attentamente esaminate in ordine all'indispensabilità dell'esperimento, alla mancanza di metodi alternativi e all'inutile duplicazione degli esperimenti stessi"". Ma il Comitato nazionale incaricato di vigilare su un qualche rispetto delle cavie è composto solo di esponenti della sperimentazione animale: con quale credibilità? ""Tre R: Replacement, Reduction e Refinement, ovvero sostituzione con tecniche alternative, riduzione al minimo del numero degli animali impiegati e perfezionamento delle procedure per limitarne la sofferenza: l'applicazione rigorosa di questi tre criteri costituisce l'elemento centrale per valutare l'ammissibilità dei progetti presentati dai centri di ricerca"". Si legge sul decreto che recepisce la Direttiva UE sulla sperimentazione animale: ""informazioni sull'effettiva gravità delle procedure"" non devono essere pubblicate ""quando afferiscono ad interessi commerciali, industriali, nonché alla riservatezza delle persone fisiche e giuridiche""... ""Il decreto legislativo 4 marzo 2014, n. 26 che recepisce la direttiva 2010/63/UE sulla protezione degli animali utilizzati ai fini scientifici prevede il rafforzamento della protezione degli animali e ha come obiettivo finale la completa sostituzione di queste procedure attraverso la promozione e lo sviluppo di metodi alternativi"". Appunto: altrove crescono gli investimenti sui metodi alternativi sostitutivi, considerati da tanti scienziati più attendibili, predittivi e moderni. Perciò lo scorso anno la Gran Bretagna ha stanziato 6,5 milioni di euro. L'Italia, invece, divide 500mila euro l'anno fra 10 istituti zooprofilattici. ""Il Decreto legislativo 26/2014 individua per lo sviluppo e la ricerca di nuovi metodi alternativi precise risorse, pari a 1 milione di euro/anno per il triennio 2014-2016, di cui la metà destinata agli Istituti Zooprofilattici sperimentali e l'altra metà alle Regioni e Province autonome per corsi di formazione e di aggiornamento agli operatori del settore"". Trattasi del settore che utilizza animali, però, non certo quello delle alternative. ""Al conto si sommano le entrate derivanti dall'applicazione delle nuove sanzioni pecuniarie amministrative di spettanza statale. È opportuno precisare che il finanziamento per lo sviluppo di metodi alternativi citato per il Regno Unito, pari a 6,5 milioni di sterline, è per l'80 % erogato dal settore privato"". Veramente l'istituto britannico NC3Rs, fondato sulle cosiddette 3R, riceve per la quasi totalità fondi governativi e solo in minima parte privati. Da noi le alternative non sono neppure inserite nei corsi di laurea. Perché il settore privato dovrebbe essere invogliato a investire? ""Il mio Ministero ha intrapreso l'individuazione e la designazione del Centro di referenza nazionale per i Metodi alternativi, benessere e cura degli animali da laboratorio presso l'Istituto zooprofilattico sperimentale della Lombardia e dell'Emilia Romagna, la stretta collaborazione con il Laboratorio di referenza europeo EURL-ECVAM, sito a Ispra (Varese), l'individuazione e la nomina, in collaborazione con la Commissione UE, di laboratori nazionali che concorrono a costituire un network europeo denominato EU-NETVAL, disponibili a partecipare, a sviluppare o effettuare studi di validazione di metodi alternativi. A oggi sono stati nominati tre laboratori nazionali su un totale di 26 laboratori europei"". Eppure i laboratori italiani sono migliaia, diversi gli istituti di ricerca specializzati, un settore per cui si lamentano pochi sostegni e fuga di cervelli. Perché, allora, non investire nel concreto sviluppo dei promettenti metodi sostituitivi alla vivisezione?"
Così Tarantini (e le sue donne) vissero felici e contenti,"A BARI, oggi, è attesa una sentenza ""minore"", che ci ricorderà che c'erano una volta Silvio Berlusconi e Gianpaolo Tarantini , ""Gianpi"". Il Presidente del Consiglio e il suo lenone barese. E c'erano una volta le cene a Palazzo Grazioli con le ragazze della scuderia e il lettone di Putin. Sembrava dovesse essere la fine di un Mondo, di un Sistema. E invece le acque si sono richiuse. Sono volati gli stracci. Silvio Berlusconi è tornato. Gianpaolo Tarantini va a letto presto la sera. E sconta la sua ""pena"" tra Roma e Cortina. Le ragazze, a modo loro, si sono rifatte una vita. La giustizia penale è malinconicamente affondata nel pantano delle prescrizioni. A vederlo oggi, diresti che lui, Gianpi, 42 anni compiuti in aprile, non sia cambiato. Sicuramente nell'aspetto. Ma, forse, neppure nella testa. Sconta una condanna definitiva a tre anni e tre mesi. Non per droga. Non per sfruttamento della prostituzione. Ma per la bancarotta fraudolenta della Tecnohospital, una delle società di quel gruppo di imprese del settore dei prodotti sanitari da 200 milioni di fatturato che avevano fatto diventare ""Gianpi"" quello che era. A Bari, in Sardegna, a Roma. E che il terremoto avrebbe travolto. Sconta la condanna non in una cella, ma a Roma nord . Nella morbidezza di un contesto alto borghese (sia pure nella sua declinazione romana) in cui nuota come un pesce nell'acqua e da cui non si è mai separato. Dividendosi tra una parrocchia nel quartiere Parioli, la chiesa sant'Eugenio, dove un giorno a settimana (il mercoledì) dà una mano ai senzatetto, e un negozio di abbigliamento di marca per bambini, ""American Industries"", in via degli Orti della Farnesina, dove segue un disabile mentale nel suo programma di riabilitazione al lavoro. Salvo affacciarsi, in stagione estiva o invernale, nella succursale che quel negozio ha nel cuore di Cortina d'Ampezzo, in piazzetta della Posta. Date le premesse, proprio male non gli va. Merito di una certa fantasia nel ritagliarsi un ""affidamento in prova ai servizi sociali"" su misura. Merito della nuova compagna da cui ha avuto un nuovo figlio, Allegra Zingone, erede di un'importante famiglia di imprenditori del tessile, e che del negozio in cui ""Gianpi"" sconta la sua pena è la proprietaria. La Procura generale di Bari si era opposta a questo esito che, di afflittivo, per Gianpi sembra avere un solo obbligo: rincasare ogni giorno non oltre le 20, costringendolo a una moderazione notturna che non è nel Dna dell’uomo. Prova ne sia che per un po', prima della passione per il tessile, Gianpi si era diviso tra il lavoro di ""personal assistant"" di un capriccioso sceicco del Dubai (""Oggi avrei voglia di una cena a Parigi"", ""Tra due ore vorrei fare shopping a Londra"", racconta un amico di Tarantini che fossero le richieste) e le rimpatriate notturne con il nuovo grande amico romano, Stefano Ricucci. Per carità, sarebbe potuta finire diversamente. Precedenti penali (una condanna sospesa per millantato credito e corruzione) e antichi ""contatti"" con capibastone della criminalità organizzata barese - aveva argomentato la Procura generale di Bari - avrebbero sconsigliato l’affidamento in prova ai servizi sociali. Ma il tribunale di sorveglianza, il 13 dicembre 2016, sarebbe stato di parere opposto. Tarantini ha collaborato con la giustizia e merita una chance. Da qui al 2019, Gianpi resterà nel retrobottega di ""American Industries"", pendolando tra Roma e Cortina, tra lane e cappellini. ""Gianpaolo Tarantini ha collaborato con la giustizia"", dunque. Sarà. Perché in realtà anche i sassi, a Bari, sostengono che su come siano andate le cose otto anni fa la sappia lunga, ma l'abbia raccontata corta. Che il segreto diventato assicurazione sulla sua vita sia stato non chiarire sino in fondo i più complicati dei capitoli di quella storia di sex addiction e potere. Il tragitto della cocaina sull'asse Bari-Sardegna-Roma-Milano e gli appalti che avrebbero dovuto essere il vero trade off per l'organizzazione di quelle magnifiche serate. Per le quali la prima spesa affrontata dal ""nostro"" erano stati vetri oscurati alle sue auto e una società di consulenza nuova di zecca a Roma. È un fatto - come spiega nel suo studio il brillante avvocato Nicola Quaranta - che la storia processuale di Gianpaolo Tarantini sia diventata in otto anni un sudoku. Dei 9 procedimenti che lo avevano travolto a partire dall'estate del 2009, a sentenza ne sono finiti soltanto due: una condanna a 1 anni e 4 mesi (pena sospesa) per turbativa d’asta nella vicenda che aveva coinvolto l'ex vice presidente regionale del Pd, Sandro Frisullo , e, appunto, la bancarotta che sta scontando tra Roma e Cortina. Degli altri sette, balla ancora in Cassazione (la decisione è attesa a dicembre) una sentenza di condanna a 1 anno e 8 mesi per lo spaccio di cocaina nell'estate dell’incontro con il Cavaliere. È in Appello, invece, la condanna a 7 anni e dieci mesi per il reclutamento di una dozzina di ragazze per le cene nelle residenze di Berlusconi, dove, però, 14 dei 21 capi di imputazione sono già stati fulminati dalla prescrizione. Che è poi la stessa fine che rischiano di fare i 5 anni e 7 mesi (a sentenza oggi) chiesti in primo grado per le corruzioni a medici e manager delle Asl pugliesi, ai quali Tarantini vendeva le sue ""protesi fetenti"". Mentre non si vede ancora la fine, perché è all’inizio, di un secondo processo di corruzione che, a sei anni dalla chiusura delle indagini preliminari, non è ancora a sentenza di primo grado. Lasciando prevedere, facilmente, che anche qui tornerà utile la prescrizione. Che, del resto, ha già fatto il suo lavoro in un processo a Taranto, sempre per vicende legate alla Sanità, e in quello sui finanziamenti illeciti concessi all'attuale assessore regionale del Pd, Michele Mazzarano. Un capolavoro difensivo. O, forse, e al contrario, un suicidio della giustizia penale. Che peraltro ha trovato il tempo per archiviare il procedimento che lo vedeva coinvolto con Walter Lavitola e Berlusconi e nel quale Tarantini è passato da indagato a parte offesa. Una capriola che porta la data di chiusura indagini del 2011 e un inizio di processo ancora da fissare (la procura di Bari ha appena chiesto il rinvio a giudizio). Insomma, per dirla con Massimo D'Alema in quel lontano 2009, quando di cosa bollisse nel pentolone barese nessuno sapeva, ""la scossa"" chi ha fulminato davvero? Se si resta nei tribunali, di ""fulminati"" se ne contano sulle dita di una sola mano. Massimiliano Verdoscia e Alessandro Mannarini , i due amici di Gianpi (li chiamavano ""i tre moschettieri"") che per suo conto compravano coca. Si sono presi 4 anni e 6 mesi. E attendono una sentenza definitiva di Cassazione in dicembre. Verdoscia si è reinventato come rappresentante di vini di un'importante azienda del Nord. Mannarini fa la spola con Milano e dicono passi il tempo a confezionare marmellate della sua bellissima masseria salentina. E le ragazze? Patrizia D'Addario, Barbara Montereale, Graziana Capone , per esempio? Se chiedi all'avvocato Salvatore Castellaneta , condannato a 11 mesi (pena sospesa) per aver consigliato Gianpaolo Tarantini di imbarcare nella serate a Palazzo Grazioli Graziana Capone, allora sua giovane collaboratrice di studio, da allora in poi la ""Angelina Jolie"" delle Puglie, ti trovi di fronte a un naufrago. Che ha pagato per primo e, in proporzione, più di tutti. ""Quella storia ha distrutto la mia vita. Non so e non voglio sapere più niente di nessuno. E questo solo per aver presentato una ragazza a Tarantini. Avevo uno studio tra i più grandi di Bari che fatturava 700mila euro l'anno. E ora non arriva a 70. Ho perso incarichi peritali e non siedo più in nessun collegio sindacale. Mi salva la masseria di famiglia. La Capone? L'ho incontrata l'ultima volta nella saletta Freccia Alata dell'Alitalia. Lei mi ha sorriso, io ho evitato lo sguardo. Sapevo fosse finita a Londra"". Graziana Capone sorride anche ora, mentre ordina una mozzarella di bufala ai tavoli di un bistrot del quartiere Prati di Roma. ""Avete visto che pancia? Nasce tra tre mesi. È un maschio. Che dite, lo chiamo Silvio? Sto scherzando...""."
"Greenpeace: ""Microplastiche in un quarto di pesci e invertebrati""","LA PLASTICA che inquina i mari finisce all'interno di pesci e invertebrati e, con loro, rischia di entrare nella catena alimentare fino all'uomo. La conferma arriva da una ricerca condotta da Università Politecnica delle Marche, Greenpeace e Istituto di Scienze Marine del Consiglio Nazionale delle Ricerche (Cnr) di Genova, che registra la presenza di particelle di microplastica in un quarto degli esemplari analizzati. Il rapporto diffuso da Greenpeace rivela i risultati delle analisi effettuate negli organismi prelevati nel Mar Tirreno (Liguria, Toscana, Lazio e Campania), il 25-30% del quale è risultato contenere microparticelle di plastica, evidenziando livelli di contaminazione paragonabili a quelli già riscontrati negli organismi analizzati nell'Adriatico . Microplastica anche in pesci e invertebrati, lo conferma una ricerca @Greenpeace_ITA / @UnivPoliMarche /ISMAR-CNR #plastica https://t.co/2OxuOsZbc4 pic.twitter.com/hJxvZlsXTU — Gabriele Salari (@gabrielesalari) 21 giugno 2018 La presenza di microplastica è stata documentata in organismi marini appartenenti a specie diverse e con differenti abitudini alimentari, dalle planctoniche agli invertebrati, fino ai predatori. Nei siti di Genova, Grosseto, Isola del Giglio, Ventotene e Napoli sono stati analizzati più di 200 organismi marini tra pesci e invertebrati comunemente consumati e pescati in Italia, come acciughe, triglie, merluzzi, scorfani, gamberi e cozze. Il polimero più presente è il polietilene, con cui viene fatta la maggior parte del packaging e dei prodotti usa e getta . ""Ciò che ci preoccupa maggiormente è la rapida evoluzione di questo problema e la graduale trasformazione delle microplastiche in nanoplastiche , particelle ancora più piccole che se ingerite dai pesci possono trasferirsi nei tessuti ed essere quindi ingerite anche dall'uomo, con rischi per la salute ancora sconosciuti"", dichiara Serena Maso della Campagna mare di Greenpeace."
"""Così il design ridisegna il mondo. E ci rende protagonisti""","""Io credo che la vita sia soprattutto un problema di allineamento delle priorità. E forse fare design è proprio questo: stabilire le proprie"". Fabio Novembre, uno dei designer italiani più quotati al mondo, non ha dubbi: è tutto un problema di scelte. E di priorità. Per Novembre il design è una naturale attitudine dell'uomo, ""l'unico animale capace di modificare a suo favore le condizioni che lo circondano invece che adattarvisi"". Anche Fabio Novembre sarà protagonista al ""Next - Repubblica delle Idee"" il prossimo 29 marzo al teatro Piccolo di Milano. Cosa rappresenta il designer oggi? ""Il ruolo del designer si sta spogliando di qualsiasi velleità oracolare, facendosi racconto di un vissuto individuale. Tra i tanti modi di essere abitanti della terra oggi, a me piace pensare che chi si occupa di design sia in modi diversi: ecocosciente, sensibile, compassionevole, tollerante, aperto, e che dal progetto di semplici utensili nasca un'idea di vita più adatta al nostro malandato pianeta e ai meno fortunati che lo abitano"". Perché ha dichiarato che l'architettura è donna? ""Per un uomo la donna è sia l'inizio che la fine, è l'origine dell'universo, è l'armonia delle forme, è il modello estetico di riferimento. Ogni azione umana è originata dalla reciproca attrazione tra i due sessi, da quella scintilla magica che è l'innamoramento, con la differenza che in termini di sensibilità emotiva l'uomo è sottosviluppato"". Spesso ha sostenuto che una casa deve somigliare a chi la abita, specialmente l'interno. Cosa significa questo, ciascuno si può disegnare la casa a sua immagine e somiglianza? ""Credo che progettare la propria casa contribuisca a costruire un'identità. Mi piace molto visitare le case delle persone e trovare corrispondenza tra l'idea che ho di loro e il luogo in cui vivono. C'è una forma di verità. Le case fatte dagli architetti sono impersonali, mediamente alla moda, come dei falsi ritratti dei proprietari che le abitano"". Ha scritto, e con un successo straordinario, ""Il design spiegato a mia madre"". Com'è il design spiegato alla mamma? ""Difficile. Forse non sono mai riuscito a farlo pienamente perché comunque, attraverso gli occhi di una madre, i figli non vanno mai oltre l'adolescenza. Per quanto ci si sforzi, il sorriso bonario che appare sul viso di una madre quando i discorsi si fanno più complessi ha sempre quel significato che aveva sin da bambino: 'Avrai fame, ti preparo qualcosa'"". Un consiglio ai giovanissimi per diventare davvero ""nexter"" nell'architettura, ovvero innovatori del proprio tempo? ""Fare meno, ma farlo meglio""."
"Netanyahu: ""Sì a colloqui di pace ma non a qualsiasi prezzo""","GERUSALEMME - Il governo israeliano è disposto a continuare i negoziati di pace con i palestinesi, ma ""non a qualsiasi prezzo"". Lo ha affermato il premier Benjamin Netanyahu nel primo commento sulla nuova fase di stallo nei colloqui. Netanyahu ha aggiunto che Israele è pronta a rispondere a ogni passo unilaterale dei palestinesi presso le istituzioni internazionali con l'obiettivo del riconoscimento del suo Stato. ""Le mosse unilaterali dei palestinesi avranno come risposta mosse unilaterali da parte di Israele"", ha detto il premier israeliano. Nella riunione di governo a Gerusalemme, Netanyahu ha detto che Israele ""vuole continuare le trattative ma non ad ogni costo"". Nei giorni scorsi il presidente dell'Autorità nazionale palestinese Abu Mazen ha annunciato la richiesta di aderire a 15 organizzazioni internazionali delle Nazioni Unite come stato di Palestina. Oggi è previsto un nuovo incontro tra le parti a Gerusalemme mediato dall'inviato Usa Martin Indik. La notte scorsa l'aviazione dello stato ebraico ha colpito la notte scorsa ""siti del terrore"" nella Striscia, in risposta al lancio di un razzo ieri da Gaza verso il sud di Israele. Lo ha detto il portavoce militare spiegando che gli obiettivi raggiunti sono stati cinque, quattro nella parte nord della Striscia e uno nella parte sud. Non si hanno al momento notizie di vittime."
"Nigeria-Argentina 2-3: Messi show, sudamericani e africani a braccetto agli ottavi","PORTO ALEGRE – L’Argentina conquista una preziosa vittoria per 3-2 contro la Nigeria assicurandosi così il primo posto nel gruppo F, a punteggio pieno. Negli ottavi di finale la Seleccion se la vedrà con la Svizzera. Ma soprattutto si piazza nella parte opposta rispetto al Brasile nel tabellone del Mondiale. Passa agli ottavi anche la Nigeria, oggi combattiva ma carente in zona difensiva: per le Super Aquile una sfida impegnativa contro la Francia. L’Argentina cresce, partita dopo partita, magari lentamente, ma a Porto Alegre si è visto qualcosa di migliore rispetto alle prime due deludenti uscite iridate. Anche se, alla fine, è sempre Messi a decidere le sorti della Seleccion, mentre la difesa traballa pericolosamente. FRANCIA-ECUADOR 0-0 SVIZZERA-HONDURAS 3-0 MUSA RISPONDE A MESSI – Sabella conferma l’undici che ha sconfitto l’Iran con Messi in attacco insieme a Higuain e Aguero. A centrocampo Gago, Mascherano e Di Maria. Coppia centrale di difesa la solita: Garay-Fernandez. Keshi risponde con un 4-2-3-1 con Emenike punta unica, supportato da Babatunde, Odemwingie e Musa. Il laziale Onazi con Obi Mikel giostrano davanti alla difesa. Per Yobo è la centesima gara in nazionale. Pronti, via e sono fuochi d’artificio. Minuto 3’: lancio di Mascherano per Di Maria che penetra in area e calcia. Doppia respinta di Enyeama che si aiuta anche col palo. Ma sulla palla vagante arriva Messi che insacca con un potente sinistro. Nemmeno il tempo di esultare per i tanti tifosi argentini presenti a Porto Alegre e la Nigeria pareggia al 4’: Emenike serve Musa che in area controlla, si porta la palla sul destro eludendo l’intervento di Zabaleta e a giro infila Romero sul secondo palo. Brasile 2014, il film di Argentina-Nigeria AGUERO KO, ENTRA IL POCHO – L’Argentina prova subito a riprendersi la partita, ma Di Maria trova pronto Enyeama mentre Higuain prende solo l’esterno della rete. La Nigeria si difende e prova a ripartire, ma non riesce più a impensierire Romero. Non che la Seleccion si renda così pericolosa: la manovra in generale è più spigliata rispetto alle gare precedenti, ma la soluzione preferita resta il tiro da fuori di Di Maria. Al 36’ Aguero si siede accusando forse un problema muscolare. Sabella non rischia e lo cambia con Lavezzi. Il Pocho si dimostra più mobile sulla destra rispetto al bomber del Manchester City e l’Argentina torna ad attaccare con convinzione. SEMPRE E SOLO MESSI – Al 44’ Leo Messi calcia una punizione a giro, da circa 25 metri. Enyeama vede la traiettoria a giro del numero 10 e vola a deviare in corner. Un minuto dopo Omeruo ha la cattiva idea di stendere la Pulce al limite dell’area. Stavolta la posizione è più ghiotta e Messi infatti fa centro con una morbida e dolce palla che Enyeama, coperto dalla barriera, non vede. Quarto gol mondiale per il fuoriclasse del Barcellona. ANCORA MUSA, COLPO DI ROJO – Il secondo tempo si apre come il primo, ovvero a suon di gol. Al 2’ Musa serve Emenike che controlla al limite, spalle alla porta, e gli restituisce la palla; penetrazione in area di Musa, finta, destro e rete. Furiosa e immediata la reazione argentina con Di Maria che impegna Enyeama. Corner al 5’ e colpo di testa di Garay con palla che sbatte sul ginocchio di Rojo e si infila in rete. 3-2. MOLTO BENE LAVEZZI – La Seleccion prova a chiudere i conti ma Enyeama salva su Higuain mentre Messi manda sul fondo un’ottima palla servita da Rojo. La Nigeria si vede poco davanti ma quando Obi Mikel si ritrova davanti alla porta, defilato, grazie a un regalo della difesa sudamericana, calcia debolmente tra le mani di Romero. Sabella al 18’ decide di preservare Messi per gli ottavi e lo rimpiazza con l’interista Alvarez. Keshi invece perde Babatunde che viene colpito al braccio da una pallonata di Onazi: entra il legnoso Uchebo. Intanto Lavezzi dimostra di essere in forma e apre più spazi alle punte nello schema di Sabella. Il Pocho cerca il gol al 32’ dopo un assist di Di Maria, ma Enyeama respinge. Ci provano ancora Garay e Di Maria, ma senza fortuna. Quando Ambrose nel finale viene chiuso in angolo il match è praticamente chiuso. Nigeria-Argentina 2-3 (1-2) Nigeria (4-2-3-1): Enyeama 6; Ambrose 5,5, Oshaniwa 5,5, Yobo 5,5, Omeruo 5; Onazi 6, Obi Mikel 5,5; Babatunde 5,5 (20′ st Uchebo 5), Odemwingie 5,5, Musa 7,5; Emenike 6,5. (16 Ejide, 21 Agbim, 3 Uzoenyi, 4 Gabriel, 6 Egwuekwe, 12 Odunlami, 14 Oboabona, 15 Azeez, 19 Nwofor, 11 Moses, 23 Ameobi). All.: Keshi. Argentina (4-3-3): Romero 6; Zabaleta 5,5, Garay 6, F. Fernandez 5,5, Rojo 6,5; Mascherano 7,5, Gago 6, Di Maria 7; Messi 8 (18′ st Alvarez 6), Higuain 6 (45′ st Biglia s.v), Aguero 5,5 (37′ pt Lavezzi 7). (12 Orion, 21 Andujar, 3 Campagnaro, 8 Perez, 11 M. Rodriguez, 13 A. Fernandez, 15 Demichelis, 18 Palacio, 23 Basanta). All: Sabella. Arbitro : Rizzoli (Italia). Reti : nel pt 2′ e 46′ Messi, 3′ Musa; nel st 2′ Musa, 5′ Rojo. Angoli : 12-4 per l’Argentina. Recupero : 2′ e 4′. Ammoniti : Omeruo, Oshaniwa per gioco scorretto. Spettatori : 48.000."
"Libia, il premier Serraj all'Onu: ""Dateci armi per combattere l'Is"". Gentiloni: ""Pronti a fornirle""","VIENNA - ""Non chiediamo un intervento straniero in Libia, ma chiediamo assistenza con addestramento e la rimozione dell'embargo delle armi al nostro governo: la comunità internazionale ha responsabilità verso la Libia, e quando si tratta di sconfiggere lo Stato islamico ricordo ai nostri amici che questo sarà raggiunto dagli sforzi libici e senza intervento militare straniero"". Con un articolo il primo ministro libico Fayez Serraj ha lanciato le sue richieste alla comunità internazionale che si ritrova oggi a Vienna per discutere del futuro dello stato nordafricano. Il premier è stato designato in dicembre dopo un accordo fra le fazioni libiche favorito dall'Onu. Ma a tutt'oggi Serraj non riesce ancora a governare il Paese, per problemi di sicurezza, per la sfida del terrorismo dello Stato Islamico, ma soprattutto per le profonde divisioni che percorrono ancora la società politica libica 5 anni dopo la rivoluzione contro Gheddafi. LEGGI Libia, piano per l'intervento italiano: pronti 250 soldati Nel suo appello Serraj aggiunge che ""tutti gli Stati devono lavorare solo con le istituzioni legittime secondo quanto prevede l' Accordo politico libico , ma alcune attività stanno minando i nostri sforzi e intensificheranno solo il conflitto"". Libia, sostenitori di Haftar bruciano bandiera italiana a Bengasi Il premier fa un chiaro riferimento al sostegno politico e militare che arriva ad alcuni elementi della Cirenaica, innanzitutto il generale Haftar e il presidente del parlamento di Tobruk Agila Saleh. Un sostegno che invece di convincere Tobruk a convergere sul nuovo governo di Tripoli (come da accordi Onu), ha convinto l'ex generale gheddafiano ad alzare la posta e il livello delle richieste che fa per una pacificazione nazionale. Il segretario di Stato John Kerry e il ministro degli Esteri italiano Paolo Gentiloni vogliono rispondere proprio alla richiesta di sostegno fatta da Serraj, che dal 30 marzo è arrivato a Tripoli con il suo ""consiglio presidenziale"", ma che ancora non riesce a vedere in funzione il suo governo visto che i ministri non sono stati ancora votati dal Parlamento di Tobruk. Kerry da parte sua ha assicurato: ""Appoggeremo il consiglio di presidenza e cercheremo di revocare l'embargo e fornire gli strumenti necessari per contrattaccare l'Is"" in Libia. ""E' importante e urgente risolvere la situazione in Libia il più velocemente possibile, tutti conoscono il prezzo inaccettabile delle rivalità interne che stanno infliggendo al popolo libico, all'economia e alla sicurezza e l'aumento dell'estremismo che sta traendo vantaggio"". Kerry ha ribadito che il governo Serraj è ""l'unico legittimo della Libia"", che ""ora deve iniziare a lavorare"" ed è un ""imperativo per la comunità internazionale sostenerlo"". Il segretario di Stato Usa ha ribadito inoltre che ""coloro che minacciano la pace e la sicurezza in Libia o che vogliono ostacolare la transizione politica dovranno affrontare la prospettiva delle sanzioni"". In conferenza congiunta con Kerry il ministro Gentiloni ha ribadito: ""La stabilizzazione della Libia è la chiave per combattere il terrorismo. Senza si rischia un conflitto interno, anche armato. Cercheremo di rafforzare l'accordo politico, per combattere contro l'Is, incluso il generale Haftar, ma serve il riconoscimento pieno"" del governo di unità nazionale. ""Siamo pronti ad addestrare ed equipaggiare le forze militari libiche come ci chiede il governo Sarraj"". La Libia ha più volte ribadito di ""non volere un intervento di terra"" ma un ""sostegno"" della comunità internazionale a ""formazione e addestramento"" ha sottolineato Gentiloni. ""Sarraj ha insistito fortemente sulla ownership della sicurezza"". In sostanza ""il messaggio che arriva oggi da Vienna è che la Libia rimane unita, non si alimentano divisioni, i libici combatteranno il terrorismo e non ci sarà un intervento straniero di terra"" ha sottolineato il ministro ai microfoni di SkyTg24. A margine della conferenza Gentiloni ha aggiunto che l'Italia, al pari degli altri paesi europei presenti a Vienna ha declinato l'invito dell'Onu per la protezione degli uffici della missione delle Nazioni Unite a Tripoli, per la quale ""serve una forza multinazionale"". Per Roma, è prioritaria la difesa della sede diplomatica italiana nella capitale libica, la cui riapertura è prevista nei prossimi mesi. LEGGI La corruzione in Italia e l'Europa spaccata e moritura di E. SCALFARI Pochi giorni dopo l'ultimo summit sulla Libia, che si tenne nel dicembre scorso a Roma, rappresentanti dei due parlamenti rivali (il Congresso dei deputati di Tobruk, riconosciuto a livello internazionale, e il Congresso Nazionale generale, conosciuto come il ""parlamento ribelle"" di Tripoli) firmarono a Skirat in Marocco l'intesa che ha portato alla formazione del ""Governo di Accordo Nazionale"" che progressivamente dovrà consolidare la tregua nella guerra civile e riunificare le istituzioni libiche. Libia, Serraj nella moschea, in piazza e nei bar a Tripoli Un passo decisivo è il voto del Parlamento di Tobruk, che secondo l'accordo Onu è l'unico ad avere ancora legittimità prima dell'entrata in vigore del nuovo assetto costituzionale. Il presidente della ""House of Rapresentatives"" Agila Saleh da mesi ha messo in atto un boicottaggio per impedire ai deputati di votare, tanto che è stato sanzionato prima dall'Unione europea e poi anche dall'amministrazione Obama. Agila ha convocato per oggi i suoi vice e alcuni deputati per discutere della possibilità di convocare la seduta parlamentare per il voto di fiducia: la riunione servirà per studiare la possibilità di modificare il cosiddetto ""Annuncio costituzionale"" (che funge da Costituzione provvisoria), considerato da Saleh un passo necessario per arrivare al voto di fiducia sul nuovo governo. Per sette volte il Parlamento libico si è riunito a Tobruk, in Cirenaica, senza mai riuscire a votare la fiducia ai ministri presentati dal premier Sarraj."
"Cesare Damiano: ""Sbagliato non rimediare subito sulla salva-Silvio, il rinvio alimenta il dubbio""","ROMA - ""Non capisco perché Renzi voglia procrastinare a fine febbraio la decisione di cancellare quel tetto del 3%. Procedere invece in occasione del primo consiglio dei ministri, senza aspettare l'elezione del nuovo capo dello Stato, sarebbe una scelta pulita e fuori da ogni discussione, ambiguità o allusione"". Il presidente della commissione Lavoro Cesare Damiano (Pd) non ha dubbi, Palazzo Chigi deve chiudere la partita della norma salva-Silvio prima della sfida per il Quirinale. La ""manina"" è di Renzi. Così ha ammesso il premier. Sorpreso? ""Renzi si è assunto la responsabilità. Ha tagliato la testa al toro per porre fine alla polemica. Che la manina sia effettivamente la sua, poi, questo non è dato saperlo. Ma di certo una manina di Palazzo Chigi c'è stata, visto che la norma si chiama 19 bis, non 19 o 20: un'aggiunta c'è stata di sicuro"". Rimandare le modifiche rischia di influenzare l'elezione del nuovo Presidente? ""Alimenta il dubbio piuttosto che chiarire l'equivoco "". Pensa che il codicillo faccia parte del patto del Nazareno? ""Non penso a nessuna merce di scambio, piuttosto credo che si tratti di un errore a cui bisogna porre rimedio. E il premier sbaglia a non farlo subito"". Occorre una riunione ad hoc per discutere di questo contestato decreto fiscale? ""Oggi abbiamo discusso delle riforme costituzionali. A causa della vicenda francese, il premier ha giustamente dovuto lasciare la riunione prima della fine. Ecco, è giusto riprendere il dibattito e allargarlo anche agli altri punti politici"". Anche ai decreti attuativi del Jobs act? ""Certamente, perché sono necessarie alcune modifiche. Abbiamo impedito che nei decreti ci fosse l'opting-out e l'aberrazione del licenziamento per scarso rendimento. Non abbiamo evitato, però, i licenziamenti collettivi. Prevederli rappresenta un eccesso di delega e forse solleva un problema di costituzionalità. Il fatto che si introduca più libertà nei licenziamenti collettivi - in un momento di crisi e con questi dati sulla disoccupazione - certo non rasserena il clima sociale""."
"Sandro Gozi: ""I rigoristi si rassegnino, adesso l'Europa sceglie la flessibilità""","ROMA - ""Non commentiamo dichiarazioni di singoli ministri, l'Europa sta per aprire un nuovo ciclo politico con una decisione che spetta solo ai Capi di Stato e di governo"". A poche ore dal summit di Ypres il sottosegretario agli Affari europei Sandro Gozi si trova a Lussemburgo, dove con i colleghi Ue lima il documento che Van Rompuy - collegato in teleconferenza - metterà sul tavolo dei leader. Un testo chiesto da Renzi che traccia le politiche europee per gli anni a venire. Sottosegretario, il governo cosa pensa delle parole di Schaeuble? ""Non è nostro compito interpretare ciò che viene detto nelle capitali che si preparano ad un vertice decisivo nel quale i leader dovranno rilanciare l'Unione avviando un nuovo ciclo politico. Noi parliamo degli atti ufficiali, non dei lanci stampa che spesso hanno un uso prettamente interno. L'apertura di un nuovo corso europeo è questione della quale devono discutere i leader, per questo non ci preoccupano le dichiarazioni di questo o quel ministro, anche se di un Paese importante"". Anche il presidente della Bundesbank, Weidmann, si è richiamato al rigore. ""Riteniamo che la Bce abbia fatto un lavoro straordinario che ha regalato tempo ai governi - e l'Italia finalmente lo sta facendo - per fare le riforme e per avviare una nuova strategia europea per la crescita: è ora che anche l'Unione lanci flessibilità e investimenti"". Parlava degli atti ufficiali: cosa dicono? ""Nella bozza Van Rompuy c'è scritto che bisogna usare tutta la flessibilità che esiste nel Patto di Stabilità. Nessuno chiede di rivedere il Patto, ma di sfruttarne al massimo le regole"". Di fatto le richieste italiane a cosa dovrebbero portare? ""Bisogna incoraggiare le riforme nazionali tenendo conto che il loro impatto aiuta la crescita, riconoscendo che per ottenere risultati concreti serve tempo e considerando che gli effetti positivi delle singole riforme si riverberano anche sugli altri paesi. Per questa ragione chiediamo più flessibilità, chiediamo di applicare le norme già esistenti come il regolamento 1466 del 1997 secondo il quale se le riforme sono serie e hanno effetti sulla crescita nel medio periodo è possibile concedere deviazioni temporanee sui conti"". Parla del deficit, lo stesso vale per il Fiscal Compact che ci imporrà drastici tagli al debito? ""Assolutamente sì"". C'è poi il capitolo investimenti. ""Chiediamo - e il punto si sta affermando - una mobilitazione rapida delle risorse europee esistenti per finanziare investimenti produttivi in settori chiave come energia, trasporti, infrastrutture o digitale. Si tratta dell'uso immediato dei fondi della Bei e dei vari programmi presenti nel bilancio Ue. Nel corso della legislatura vogliamo poi sviluppare nuove capacità finanziarie, come un uso serio dei Project Bond che oggi sono solo un progetto sperimentale""."
"Khashoggi, la Turchia accusa: ucciso dall'Arabia Saudita","ISTANBUL - La Turchia accusa l'Arabia Saudita di aver ucciso il giornalista saudita Jamal Khashoggi, critico del potere di Ryad e disperso da martedì a Istanbul , da quando è stato visto per l'ultima volta entrare nel consolato del suo paese a Istanbul per sbrigare le pratiche burocratiche del suo divorzio. Secondo fonti della polizia turca ""il giornalista è stato ucciso nel consolato da una squadra che è venuta appositamente a Istanbul e che è tornata nello stesso giorno"". Gli inquirenti turchi dicono che un gruppo di 15 sauditi è arrivato a Istanbul martedì, che si trovava al consolato nello stesso periodo di Jamal Khashoggi, e che non ha mai lasciato la missione diplomatica. La polizia, citata dall'agenzia statale turca Anadolu, ha aggiunto che Khashoggi ""non è uscito"" dalla rappresentanza diplomatica. Yasin Aktay, un consigliere del partito Akp del presidente turco Erdogan, ha detto alla Cnn di avere informazioni che lo portano ad affermare che ""Khashoggi non ha lasciato il consolato in un modo normale"". L'Arabia Saudita ha da subito negato ogni addebito, e anche ieri è tornata smentire ogni circostanza sospetta all'interno del consolato, sostenendo che un gruppo di investigatori sauditi è arrivato in Turchia e sta lavorando con le autorità locali. ""Da quello che ho capito, è entrato ed è uscito dopo pochi minuti o un'ora, non ne sono sicuro"", ha detto in un'intervista all'agenzia Bloomberg rilasciata venerdì il principe ereditario saudita Mohammed bin Salman , soprannominato ""MBS"". ""Siamo pronti a permettere al governo turco di venire a cercare nei nostri locali"", ha detto, aggiungendo di essere ""molto preoccupato per quello che gli è successo"". Questi luoghi sono sotto la sovranità saudita, ma ""li lasceremo entrare e cercare e fare ciò che vogliono. (...) Non abbiamo nulla da nascondere"". Il consolato saudita a Instanbul  Un reporter e un fotografo dell'agenzia britannica Reuters sono stati fatti entrare nella sede del consolato, il console Mohammad al-Otaibi ha risposto alle domande del giornalista e mostrato al fotografo vari angoli del palazzo. Ha aperto armadi, schedari, rimosso pannelli di legno che coprono i condizionatori dell'aria, mostrato i due accessi agli uffici - uno sulla parte frontale del palazzo e uno sul retro - e condotto i giornalisti lungo i sei piani dell'edificio - compresa la sala di preghiera nel seminterrato, gli uffici, i banchi di rilascio dei visti, le cucine, i bagni, la cantina e le stanze della sicurezza. Il tutto per mostrare che non c'è traccia di corpi. Otaibi ha detto che gli uffici sono dotati di telecamere ma che i video non vengono registrati, dunque non è possibile avere immagini di Khashoggi ch entra ed esce dal consolato, che è un palazzo circondato da filo spinato e guardie armate. La fidanzata turca dell'uomo, Hatice Cengiz, ha scritto su Twitter di ""non poter credere"" che Khashoggi sia stato ucciso. ???? ?? ???? ??? ???? ??? ?? ??? ...! #????_???????? #??????_????_?????? pic.twitter.com/5SHyIEqqiT — Hatice Cengiz / ????? (@mercan_resifi) October 6, 2018 Jamal Khashoggi è un giornalista fortemente critico del sistema di potere di Ryad. Da alcuni mesi collabora alla pagina dei commenti del Washington Post. Il capo della sezione, Fred Hiatt, ha scritto che, se quanto si riporta sulla morte di Khashoggi si rivelasse vero, ""sarebbe un fatto mostruoso e inspiegabile. Jamal era - e spero sia ancora - un giornalista impegnato e coraggioso. Scrive per amore del suo Paese"". Il quotidiano americano ha pubblicato una colonna bianca al posto di quello che avrebbe potuto essere il commento periodico di Khashoggi, in segno di protesta. We have a big blank space on our printed oped page today (and a blank article page online). Jamal, it is yours as soon as you are able again to file. https://t.co/GTvFnkP3Cj — Fred Hiatt (@hiattf) October 5, 2018 Khashoggi è fuggito negli Stati Uniti l'anno scorso per timore di essere arrestato dopo aver criticato alcune delle decisioni di Mohammed bin Salman e l'intervento militare di Riad nello Yemen. Secondo la sua fidanzata, era andato al consolato per prendere accordi per il loro prossimo matrimonio. L'ambasciatore saudita ad Ankara è stato convocato mercoledì dal ministero degli esteri turco per la scomparsa di Jamal Khashoggi. Il procuratore generale di Istanbul ha annunciato sabato che è stata aperta un'inchiesta giudiziaria per chiarire questo caso. Il Dipartimento di Stato americano ha detto che non è ""in grado di confermare"" il destino di Jamal Kashoggi. ""Ma stiamo seguendo da vicino la situazione"", ha detto un portavoce. A New York, il Comitato per la protezione dei giornalisti (CPJ) ha espresso preoccupazione e ha esortato Riad a spiegare. ""Il CPJ è allarmato dai comunicati stampa secondo cui Jamal Khashoggi potrebbe essere stato ucciso all'interno del consolato saudita ad Istanbul"", ha detto in una nota il vice direttore esecutivo del CPJ, Robert Mahoney. ""Le autorità saudite devono immediatamente fornire un resoconto completo e credibile di ciò che è accaduto a Khashoggi nella loro missione diplomatica"", ha aggiunto l'organizzazione. Per Reporter senza frontiere (RSF), l'eventuale conferma della morte di Khashoggi ""sarebbe un attacco orribile, assolutamente deplorevole e assolutamente inaccettabile per la libertà di stampa"". Prima della pubblicazione delle notizie sulla morte del giornalista, Human Rights Watch (HRW) e Amnesty International hanno avvertito l'Arabia Saudita che quello giornalista costituirebbe un caso di ""sparizione forzata"". L'Arabia Saudita si è classificata al 169mo posto su 180 nell'indice World Press Freedom di Reporter senza frontiere."
Nelle città italiane tornano le stelle di Natale dell'Ail,"L' ASSOCIAZIONE italiana contro le leucemie (Ail), dal 7 al 9 dicembre sarà presente nelle piazze italiane per il consueto appuntamento solidale della vendita delle stelle di Natale. I volontari distribuiranno le piantine a chi verserà un contributo minimo associativo di 12 euro. Quest’anno, per festeggiare il 30 esimo anniversario dell'iniziativa, anche una novità. Dal 1 al 16 dicembre sarà attivo anche il numero solidale 45585 attraverso il quale si potrà fare una donazione tramite SMS (2€) o con una telefonata (fino a 10€). Grazie ai fondi raccolti attraverso il numero solidale si potrà finanziare Ail Accoglie, il servizio di supporto ai pazienti che per sottoporsi alle cure sono costretti a lasciare le città di residenza. I fondi serviranno quindi a supportare le Case alloggio, strutture per l'accoglienza gratuita dei malati, e i Viaggi solidali di chi deve raggiungere la struttura per il trattamento. Queste iniziative andranno ad aggiungersi alle numerose che già da 50 anni contraddistinguono l'operato dell'associazione. Grazie ai fondi raccolti, ail sostiene la ricerca scientifica, supporta il funzionamento dei centri di ematologia e trapianto di cellule staminali così come i laboratori per la diagnosi, collabora con il servizio di assistenza domiciliare per permettere ai pazienti di essere seguiti da personale specializzato all’interno delle proprie abitazioni e sostiene le Case alloggio Ail, distribuite in 35 città italiane. Nella scorsa edizione dell’iniziativa Stelle di Natale, sono state distribuite 503'701 piante per un totale di fondi raccolti di quasi 7'000'000€ Sul sito www.ail.it o al numero 06 70386013 ci sono tutte le informazioni per trovare le piazze più vicine. LEGGI- “I fuori sede”: il cancro raccontato in teatro, da chi lo vive"
"Angela Finocchiaro: ""Siamo cinquantenni fantastiche ma ci vedono come befane""","""IL mondo è pieno di mandrie di cinquantenni fantastiche, ma loro, i maschi, quando andiamo in menopausa ci vedono soltanto come befane"". Ci sono voluti tutta l'ironia e il coraggio di Angela Finocchiaro per fare un film sullo scomodissimo tema della menopausa. Il film si chiama ""Ci vuole un gran fisico"", è uscito lo scorso anno, e racconta, seppure con leggerezza, l'amarezza di una donna che d'un tratto si sente invisibile, teme di perdere tutto, anche il lavoro, semplicemente perché ha compiuto cinquant'anni. Finocchiaro, un tema difficile... ""Volevo esplorare un territorio abbandonato, di cui si ha ancora paura di parlare. Un momento delicato nella vita delle donne, ma rispetto al quale i maschi rispondono quasi sempre con la fuga"". Fuga verso amori più giovani? ""Sì, spesso è così. Puoi essere bellissima, fantastica, ma alla parola menopausa ai loro occhi diventiamo vecchie d'un colpo. Anzi direi che oggi il problema della menopausa è più maschile che femminile "". Nel senso che invece le donne quei cinquant'anni non se li sentono più? ""L'età è diventata un concetto molto personale. Pensate a chi fa un figlio a quarant'anni. Quando arriva la menopausa è costretta ancora a corrergli dietro sui campi da calcio, figuriamoci se può arrendersi alle vampate. Del resto anche io i figli li ho avuti a quarant'anni, mi hanno così ringiovanito che di anni me ne sento sette..."". Cosa dire agli uomini? ""Magari di aprire gli occhi e guardarsi intorno: il mondo è pieno di meravigliose cinquantenni che si sentono benissimo così come sono ""."
"Salvini frena sui giudici: ""Nessun golpe giudiziario, vado avanti""","rep Commento Salvini, una dottrina contro la democrazia di MASSIMO GIANNINI ""Non c'è nessun golpe giudiziario. Ci sono delle inchieste, spero che facciamo bene e facciano in fretta"". Il giorno dopo il violento attacco alla magistratura , il vicepremier Matteo Salvini - indagato per sequesto di persona in relazione alla vicenda Diciotti - frena la controffensiva contro i giudici. ""Rispetto il lavoro di tutti"", ha precisato a margine del Forum di Cernobbio: ""Non mi tolgono il sonno: vado avanti a lavorare per fare quello che gli italiani mi chiedono di fare"" ha aggiunto. Anche perché ""conto di fare per almeno 5 anni il lavoro di ministro dell'Interno, senza essere considerato un assassino o un rapitore"". Cautela frutto dell'altolà lanciato dall'altra metà della mela gialloverde, il grillino Luigi Di Maio , che in un incontro notturno gli ha detto chiaramente che ""i magistrati vanno rispettati"". Migranti, Salvini fa marcia indietro: ''Non c'è nessun golpe giudiziario''. Stop quindi allo scontro frontale che aveva subito provocato la reazione dei grillini, in forte imbarazzo per la sortita in stile berlusconiano dell'alleato. ""Non si può pensare di far tornare l'Italia alla Seconda Repubblica"" aveva avvertito a caldo il Guardasigilli Alfonso Bonafede . E il chiarimento a tarda sera con Di Maio , deve aver ridotto il leader del Carroccio a più miti consigli. E' lo stesso vicepremier 5S a raccontarlo su Facebook, dopo l'indiscrezione pubblicata da Repubblica: ""Quando siamo contrari, noi alla Lega lo diciamo. Io ieri a Salvini gliel'ho detto che non deve attaccare i magistrati, perchè sono gli stessi magistrati che arrestato i corrotti, i mafiosi e gli scafisti. E di questo siamo contenti. Allo stesso modo, si rispettano quando ci indagano, anche perchè la scelta politica sulla nave Diciotti l'abbiamo presa tutti insieme"". Una frecciata lanciata durante una lunga diretta social, nel corso della quale il capo politico del Movimento ha aperto una busta gialla e, dopo aver precisato che non si tratta di una ""bustarella"", ha aggiunto sornione: ""Io non apro buste delle Procure..."". Chiaro riferimento al disvelamento del plico della Procura fatto da Salvini nel collegamento Facebook del giorno prima. La frenata di Salvini non è stata dunque dettata dal caso o da una improvvisa resipiscenza. ""Aspetto con grande rispetto, celerità e curiosità le sentenze e i giudizi che mi riguardano"" aveva infatti scandito il ministro dell'Interno a Cernobbio, prima di affrontare i temi legati alla manovra economica. ""E siccome non sono sopra la legge, sono disposto ad andare a Palermo a piedi per spiegare come e perché sto combattendo l'immigrazione clandestina"". Ma ""se sono un sequestratore ne trarrò le conseguenze"", ha concluso, ""penso di essere un esecutore di quello che mi chiede il popolo italiano"". Politica Duemila tweet in piena notte (grazie a account pro-Trump): così #complicediSalvini è ancora trending topic di SIMONE COSIMI Parole che suonano come un gesto di pace soprattutto nei confronti dei Cinquestelle. Il prezzo richiesto dagli alleati per scongirare l'ennesimo scontro interno al governo su un punto, la difesa della legalità, sul quale Di Maio & Co. non vogliono e non possono abdicare. E infatti: ""Mi fa piacere che Salvini abbia precisato che c'è il massimo rispetto per la magistratura"" ha detto a stretto giro il ministro della Giustizia Bonafede ospite a ""L'intervista"" di Maria Latella su Sky Tg24, . ""Il mio non era un attacco a Salvini, ma una precisazione"" ha scandito. ""Un ministro ha il diritto di dire che un magistrato sta sbagliando, ma dire che un magistrato sta sbagliando perchè è di destra o sinistra è errato. Non credo che Salvini voglia questo, che riporterebbe l'Italia al passato e sono sicuro è d'accordo con me"". Diciotti, Salvini indagato: ""Io eletto, i giudici no""."
Uva suona la carica: “L'Italia non deve avere paura di nessuno”,"""L'Italia è sulle tracce della Germania, stiamo recuperando"". Parole di Michele Uva, dg della Fgc, subcommissario della Lega di A e membro dell'esecutivo Uefa. Uva è intervenuto oggi alla trasmissione di Emilio Mancuso, ""La politica nel pallone-Gr Parlamento"". ""I Mondiali di Russia? Vogliamo esserci. Abbiamo la sfida in Spagna, il 2 settembre ed eventualmente i playoff. Non dobbiamo avere pura di nessuno. La Fgc ha investito molto sulle Nazionali, anche giovanili: i risultati si stanno vedendo"". ""Il nuovo tecnico della Nazionale Under 21? Il filone è lavorare sulla cantera ma non escluderei che fosse Di Biagio a portarci agli Europei del 2019 che saranno in Italia. Ulivieri, che ha la delega sull'area tecnica, e Tavecchio stanno lavorando per fare la scelta migliore"" ha spiegato Uva. Ma è probabile che ci sia un nuovo ct, forse Evani, una creatura di Sacchi. Il nostro calcio ha fallito due qualificazioni olimpiche di seguito, e questo chiaramente non è piaciuto al Coni. Ora il traguardo è il prossimo Europeo, che ospitiamo nel 2019, e i Giochi di Tokyo. I segnali sono positivi, ma la Spagna in questi anni ha vinto tantissimo e la Germania sta vincendo tantissimo. Uva ha parlato anche di stadi, argomento che conosce bene. ""Sono 162 i nuovi stadi costruiti in Europa negli ultimi 10 anni, di questi solo 3 in Italia. Una percentuale ridicola e imbarazzante. Questo è un filone importante per ridare stabilità al nostro calcio senza il quale non c'è futuro"". ""Impiantistica e politiche giovanili sono i due pilastri su cui fondare il rinnovamento del nostro pallone. Ci vorrà tanto tempo, oggi non ci sono più alibi, c'è una legge e tempi contingentati che permettono alle società di guardare a una nuova impiantistica"". Non è per niente facile fare le riforme in queste condizioni: la Lega di serie A è commissarata, quella di B è senza presidente (e se non lo trova entro il 31 di questo mese sarà anch'essa commissariata). La Figc, nell'ultimo consiglio, ha fatto un'ottima cosa, portare da 1 a 2 i punti di penalizzazione per chi non paga gli stipendi o li paga o li paga in ritardo: ma in queste condizioni non si parla più di di riforma dei campionati, che sarebbe quantomi necessaria. Si è perso troppo tempo negli anni passati (colpa di Tavecchio ma non solo) e adesso il nostro calcio è piombato in una palude. I club hanno una forte responsabilità di questo stallo. Si aspetta soprattutto il nuovo bando d'asta dei diritti tv, da cui dipende la salute delle Leghe e del nostro calcio, e si aspetta di vedere se la Nazionale maggiore si qualifica per i Mondiali di Russia. Se Ventura non dovesse farcela (ma tutti tifano ovviamente per lui) sarebbe un dramma e avrebbe anche conseguenze sul futuro di Tavecchio."
"La Banda ultra larga è per pochi: il 15% degli italiani, nei quartieri migliori dei capoluoghi","La banda ultra larga in 33 città, cresce la copertura ma è per pochi fortunati. Secondo lo studio di SosTariffe, la banda ultra larga, a 30 o 100 Megabit, è un fatto per pochi fortunati, pari al 15 per cento circa della popolazione, che vivono nei quartieri migliori di 33 città (capoluoghi di provincia) italiane. Questi possono contare sui servizi internet ultra veloce di due, tre o addirittura - nel caso di Milano - quattro operatori. Tutti gli altri - e sono soprattutto al Sud o nelle periferie delle grandi città come Roma - invece niente: si devono accontentare di un’Adsl a 20 Megabit (se va bene). Una situazione che ci rende il Paese europeo con le connessioni internet più lente. È quanto si evince da uno studio, in via di pubblicazione, dell’osservatorio SosTariffe, che ha analizzato le coperture dei vari operatori telefonici. C’è una buona notizia, comunque. Le coperture sono decollate, nel 2013, dopo circa dieci anni di stasi: si pensi che l’anno scorso solo il 10 per cento della popolazione era raggiunto da banda ultra larga. Telecom Italia e Fastweb hanno cominciato grandi lavori di scavo, nei mesi scorsi, e così si è arrivati all’attuale 15 per cento di copertura (18 per cento, secondo una fonte diversa, l’osservatorio banda larga di Between). Saremo al 20-25 per cento entro dicembre, secondo previsioni tratte dai piani degli operatori. Altra buona notizia: i prezzi per la banda ultra larga in Italia sono ai minimi europei. Si va da 45 a 60 euro al mese, con telefonate incluse. I prezzi sono inferiori nel primo periodo dell’abbonamento (sei mesi o un anno). IL RAPPORTO CAIO (PDF) ""La copertura si sta espandendo anche se sarà difficile raggiungere entro pochi anni l’obiettivo prefissato dall’Agenda digitale europea (100 per cento della popolazione entro il 2020). Le tariffe per attivare internet con velocità superiori a quelle della normale Adsl non sono troppo alte e dunque abbordabili per la parte di popolazione che può usufruirne"", dice Giuliano Messina, fondatore di SosTariffe.it. Le città più fortunate sono Ancona, Bari, Bergamo, Bologna, Brescia, Como, Firenze, Genova, Livorno, Monza, Padova, Palermo, Pescara, Pisa, Reggio Emila, Roma, Torino, Trieste, Varese, Venezia, Verona, a quanto si legge nello studio. Sono infatti coperte dalla rete Telecom Italia (su cui ci sono le offerte anche di Vodafone) e di Fastweb. Quindi gli abitanti possono attivare offerte di tre operatori. Va detto tuttavia che la copertura in queste città è parziale, soprattutto a Roma, scrive SosTariffe. Telecom Italia fa sapere che mira a dare una copertura totale (o quasi) nelle città dove arriva. Coperte solo da rete Telecom (con offerte anche di Vodafone) sono invece Brindisi, Catania, Catanzaro, Forlì, Perugia, Prato, Taranto, Treviso, Udine, Vicenza. Poi c’è la super fortunata Milano: è raggiunta anche dalla rete Metroweb, dove ci sono le offerte di Vodafone e di Wind Infostrada. Quindi ben quattro operatori e tre reti banda ultra larga. Quanto alle velocità, ad oggi i 100 Megabit sono disponibili solo su rete Fastweb, su due tecnologie: fibra ottica nelle case e Vdsl2 (fibra ottica fino agli armadi stradali). La velocità reale tende a essere più alta (100 megabit o poco meno) nel primo caso. A questo quadro si aggiungerà presto una rete banda ultra larga di Vodafone, sul 29 per cento della popolazione entro marzo 2017. Telecom Italia mira al 50 per cento della popolazione entro il 2016. Questi piani sono insufficienti per far recuperare all’Italia il ritardo con l’Europa, come scrive anche Francesco Caio (responsabile dell’Agenda Digitale presso la Presidenza del Consiglio) in un rapporto sulla banda larga consegnato a Enrico Letta il 30 gennaio. Gli operatori infatti stanno mirando a coprire lo stesso 30 per cento circa di popolazione (con Telecom che ne raggiungerà un 20 per cento ulteriore). Ecco perché Caio suggerisce di coprire quel 50 per cento di Italia ""dimenticato"" dagli operatori grazie a fondi pubblici della prossima programmazione europea 2014-2020, stanziati in un piano coordinato dal Governo. Ad oggi, la bozza di programmazione che il Governo ha presentato a Bruxelles prevede 1,260 miliardi di euro per la banda larga, quota da più parti indicata come insufficiente per colmare le lacune dei piani degli operatori. Stime delle Fondazione Ugo Bordoni (ministero dello Sviluppo economico) dicono che ne servono almeno 4,4 miliardi per coprire tutta l’Italia. Un recente studio Akamai pone l’Italia al 48esimo posto nel mondo per velocità internet degli utenti, cioè in fondo alla classifica europea. Il motivo è la scarsa diffusione delle offerte in fibra ottica. La velocità media reale di un’Adsl 7 Megabit è di 3,7 Megabit, che salgono a 6 con le 20 Megabit, secondo stime di SosTariffe.it ."
"Wwf lancia #diamovoce: ""Fermare il massacro di elefanti, tigri, oranghi & c.""","STOP AL MASSACRO nel mondo di leoni, elefanti, tigri, rinoceronti, oranghi e non solo. Contro questa emergenza criminale - il bracconaggio nel mondo sviluppa un business da oltre 23 miliardi di dollari l'anno - il Wwf ha lanciato la campagna #diamovoce. Per agire subito. Secondo l'ultimo Indice del Pianeta Vivente elaborato dal Fondo mondiale per la natura con la Zoological Society di Londra, in 40 anni a causa del bracconaggio il pianeta ha perso il 52% delle popolazioni di numerose specie di vertebrati. I dati sono inquietanti: ogni giorno muoiono più di 70 elefanti e circa 200.000 squali. Ogni settimana quasi 3 tigri e 20 rinoceronti. A questi possiamo aggiungere, a casa nostra, più di 400 lupi che vengono massacrati dai bracconieri con armi da fuoco, trappole e veleni. Dal 1970 ad oggi, in circa 50 anni, le tigri sono crollate da 38.000 A 3.200 esemplari mentre la sottospecie indocinese è ormai prossima all'estinzione (panthera tigris corbetti): dai 1800 individui presenti negli anni '90 oggi sono rimasti appena 350-200. Allarme bracconaggio per gli elefanti africani. Ne rimangono solo 434.000 L'emergenza riguarda numerose altre specie nei vari continenti: il simbolo per eccellenza dell'Africa, il leone, sopravvive con forse non più 20.000 esemplari su un territorio ridotto all'8% di quello originale. 1.215 sono i rinoceronti uccisi nel 2014 in Sudafrica dove sopravvive il 90% delle popolazioni africane e per il 2015 il bilancio sembra essere ancora peggiore. In Tanzania in 5 anni è stato sterminato il 60% della popolazione di elefanti: tra il 2011 e il 2013 i bracconieri ne hanno abbattuti 100.000, complice una forte alleanza tra criminali e funzionari corrotti. Vigogne e guanachi nei paesi sudamericani sono uccisi per rivendere le loro lane pregiate e, nel caso della vigogna, il loro areale si è ridotto del 40%. Dai 67 ai 273 milioni di squali vengono poi uccisi nei mari del mondo e l'Indonesia è uno dei paesi più ostinati nella pratica del finning, il taglio delle loro pinne. Drammatico il crollo anche di animali meno conosciuti come i pangolini cinesi (manis pentadactyla): in alcune regioni della cina la popolazione è crollata del 90% mentre in altre si sono praticamente estinti. In Amazzonia restano appena 3.000 Esemplari di pappagalli della bellissima specie ara giacinto (anodorhynchus hyacinthinus) , decimati a causa del collezionismo. Il giro di affari illegale che ruota intorno al traffico di fauna selvatica è di oltre 23 miliardi di dollari l'anno. Si va dai 3.000 dollari al kg dell'avorio ai 120mila dollari al kg del corno di rinoceronte. E il bracconaggio , sottolinea il Wwf citando l'ultima indagine dell' Interpol , è anche un business che alimenta il traffico di droga, il terrorismo e le guerre. Nel 2013 l'operazione Wildcat dell'interpol è riuscita ad arrestare 600 persone appartenenti a diversi network di contrabbandieri di avorio, legno e carbone vegetale che nascondevano i prodotti in container di carbone o tir utilizzati per il commercio del legname: vennero anche confiscati 240 kg di avorio, 637 armi e droga. Pubblicità in aiuto degli animali: una voce a chi non ce l'ha ""La mappa del Wwf disegna la geografia del bracconaggio che non si ferma mai. Il commercio illegale di natura selvatica si sovrappone a quello di droghe, armi e persino esseri umani e i gruppi criminali organizzati sfruttano la globalizzazione del commercio usando tecnologie sempre più avanzate per scambiare informazioni facendo diventare sempre più complesso e difficile il lavoro di contrasto portato avanti dall'intelligence e dai ranger sul campo"" - dichiara Isabella Pratesi , direttore Conservazione del Wwf Italia - ""Gli elefanti, i rinoceronti le tigri uccise ogni giorno purtroppo non hanno voce e il loro massacro passa sotto silenzio. Con la nostra campagna vogliamo 'dare voce' alle specie più a rischio e far emergere questi massacri rendendo evidente anche i legami tra il bracconaggio e gli altri crimini altrettanto gravi e deleteri per le nostre civiltà"", conclude Pratesi."
"Guelfo Guelfi: ""Dal contratto di Berlusconi a Cogne, la morbosità fa sempre audience""","ROMA . ""Porta a Porta è normalmente in seconda serata. Le fasce protette dormono e le fasce morbose fanno l'indice d'ascolto"". Guelfo Guelfi, consigliere della Rai. Su Facebook, lei è andato giù duro contro Vespa. ""Mi hanno preso tutti molto, troppo sul serio. Qualcuno ha scritto perfino che io invoco l'intervento della Commissione parlamentare di Vigianza. Niente di tutto questo. Non voglio censure. Su Facebook, ho provato solo ad essere ironico. Vespa, ma di cosa ci sorpendiamo, scusi?"". Non è rimasto sorpreso dai Casamonica? ""Ma figuriamoci. Io me le ricordo tutte le sue trasmissioni: il Contratto con gli italiani, e poi Cogne. Quando mi sono seduto davanti alla tv, accanto a mia moglie, sa che cosa le ho detto? Ma guarda là che cosa ha inventato stavolta. Che fare, lei mi chiede? Basta cambiare canale e siamo tutti a posto"". Porta a Porta non deve'essere la sua trasmissione preferita... ""A volte ci è anche piaciuta. A volte... Se mi sento un oppositore di Vespa? Ma è normale, direi, perché sono un uomo di sinistra"". Dunque la Rai sarà presto ""devespizzata""? ""Vespa è un grande della comunicazione. Di quella che non mi piace. Eppure io non ambisco a togliere spazi a nessuno. Anche perché - di questa Rai - non mi preoccupa tanto quello che c'è, ma quello che manca"". Quello che manca... ""Vedo tante Direzioni, tante stanze e corridoi. Si avverte un'esigenza forte di trasparenza. E per l'informazione, voglio dire, il nostro Paese si trova ad essere l'incrocio di eventi storici, epocali. Andrebbero raccontati meglio, le pare?"". Ma Vespa... ""Su Vespa, mi scusi, abbiamo già bisticciato tanto in questi anni. Continuare significherebbe guardare al passato, noi vogliamo guardare avanti. Ad un grande piano di riforma e rilancio"". Crede che Vespa, scusi se insisto, avrebbe dovuto avvertire Campo Dall'Orto dell'invito ai Casamonica? ""Assolutamente no. Non siamo venuti qui per fare la televisione bulgara. Noi guardiamo alla Bbc, ad una tv di libertà""."
Il tuo cane ricorda più di quanto tu non creda,"L'UOMO ha una grande capacità di ricordare. Riesce a rievocare eventi passati, anche quando insignificanti, e per farlo ricorre alla sua memoria episodica, che gli consente di immagazzinare informazioni su ciò che accade in un determinato lasso di tempo. E se finora questa capacità è stata ritenuta prerogativa dell'uomo, ora alcuni ricercatori hanno scoperto che un sistema simile lo possiedono anche i cani. Secondo lo studio, pubblicato sulla rivista Current Biology , i nostri amici a quattro zampe sono infatti in grado di ricordare le azioni complesse dei loro padroni , anche quando non si aspettano che la loro memoria venga testata. Il tuo cane ricorda quello che fai Per dimostrarlo, i ricercatori hanno utilizzato una tecnica di addestramento chiamata ''do as I do'', basata sulla capacità di apprendimento sociale dei cani, cui si insegna a replicare comportamenti e gesti eseguiti da un umano. Ma l'hanno utilizzata in una versione leggermente modificata. ''Visto che non potevamo chieder loro cosa ricordassero – spiega Claudia Fugazza , ricercatrice etologa all'Università di Budapest, tra gli autori dello studio – abbiamo usato il comportamento''. Così, il team ha addestrato gli animali, prima a imitare le azioni umane a comando, come nel classico metodo ''do as I do''. Poi, hanno insegnato loro a mettersi a terra, a prescindere dall'azione che veniva mostrata. ''Siccome i cani erano stati addestrati a imitare l'azione - spiega ancora la dottoressa Fugazza - si aspettavano che venisse chiesto loro di farlo. Ma in quel caso avrebbero agito usando la memoria semantica, quella dei significati. Il test, invece, doveva essere inaspettato, quindi a questi cani a un certo punto abbiamo insegnato a non imitare più, ma a sdraiarsi, così che loro si aspettassero il comando terra''. Anche i cani hanno la memoria episodica. Una volta ottenuto questo risultato, hanno nuovamente e inaspettatamente ordinato ai cani di imitare l'azione, invece di sdraiarsi. E i cani lo hanno fatto. Dimostrando, così, di ricordare ciò che avevano visto fare alla persona, pur non avendo fisicamente replicato in precedenza l'azione, ma avendola soltanto osservata. Il test è stato quindi ripetuto nello stesso modo a distanza di un minuto e dopo un'ora. I risultati hanno mostrato che gli animali erano in grado di ricordare le azioni sia a breve, sia a lungo termine, anche se la memoria sembrava sbiadire pian piano. ''La grossa novità – chiarisce Fugazza – è stata quella di testare questa capacità in un contesto naturale e non artificiale: la vita reale, i ricordi reali, sono più complessi di stimoli in un setting di laboratorio. E poi è la prima volta che si testa sulle azioni degli altri, quindi non su ciò che viene fatto in prima persona, ma riferito a ciò che altri intorno a noi compiono''. Cani, come interagiscono con l'uomo Secondo i ricercatori, questo stesso approccio può essere utilizzato e adattato ad altri animali, per capire meglio come elaborano le proprie azioni e quelle degli altri intorno a loro. ''La memoria episodica – conclude Fugazza – è legata agli eventi del passato che, nel momento in cui sono stati vissuti, non sono stati ritenuti importanti. C'è bisogno di una specie di viaggio mentale nel tempo per richiamarli alla memoria. E se fino a poco tempo fa si riteneva fosse prerogativa soltanto dell'uomo, ora sappiamo che un sistema simile esiste anche nei cani. Ciò permette di pensare che possa essere una capacità non esclusivamente dei primati, ma anche di tante altre specie''."
"Transgender nelle Forze armate Usa, Guardia Costiera e 56 ex generali dicono sì","WASHINGTON. - L'annunciato - via twitter - dal presidente Donald Trump bando dei transessuali nelle forze armate continua a trovare l'ostilità dei vertici delle forze armate. Dopo il memo interno del capo degli Stati Maggiori Congiunti, il generale a 4 stelle dei Marine, Joe Dunford, (il militare Usa più alto in grado) in cui avvertiva tutti i soldati e gli ufficiali che le regole al momento non cambiavano perché la decisone deve essere presa dal ministro della Difesa, il generale in congedo a 4 stelle, sempre dei Marine, James Mattis, su ordine scritto del ""commander in chief"", oggi è la volta dei marinai della Guardia Costiera. Il comandante in capo del corpo, l'ammiraglio Paul Zukunft, ha dichiarato che non intendere ""rompere il rapporto fiduciario"" con il personale transgender malgrado i tweet presidenziali della scorsa settimana. L'ammiraglio Zukunft ha riferito che dopo che l'allora presidente Barack Obama, nel 2016, autorizzò i transessuali a servire nelle forze armate, nella Guardia Costiera ce ne sono 13: ""Un numero molto piccolo ma tutti loro stanno facendo oggi un lavoro straordinario per la Guardia Costiera"", chiamata peraltro, anche a difendere la residenza privata di Trump a Palm Beach in Florida di Mar-a-Lago (ribattezzata la Casa Bianca d'Inverno per quanti fine settimana ci ha passato il presidente dal suo insediamento). Zukunft ha raccontato di aver letto nel Washington Post della storia di un giovane tenente che era preoccupato del bando di Trump dopo che si era sottoposto ad un intervento di cambio di sesso. A quel punto ""ho chiamato personalmente il tenente Taylor Miller"" la cui famiglia le aveva girato le spalle ""per dirle 'Taylor io non ti abbandonerò mai. Noi abbiamo investito in te e tu hai fatto a tua volta un investimento nella Guardia Costiera ed io non romperò il rapporto fiduciario che c'è tra di noi'. E questo è l'impegno che ho assunto con i nostri militari in questo momento"", ha concluso l'ammiraglio Zukunft. Da quando, peraltro, ormai sei giorni fa Trump cinguettò la sua idea sui transessuali in armi, la Casa Bianca non ha ancora fornito alcuna direttiva al Pentagono su come dovrebbe essere applicato il bando, che riguarda almeno 6.000 tra soldati, marinai, marine ed avieri. Tradendo imbarazzo, il Pentagono non è stato neanche in grado di spiegare se il ministro Mattis fosse stato consultato o meno dal presidente prima di decidere o se, come sembra, anche lui lo abbia appreso a tweet lanciati nell'etere. Peraltro Mattis aveva, sua sponte, disposto una sospensione di sei mesi per il reclutamento dei transessuali ma solo per verificarne più approfonditamente eventuali problematiche ed aveva chiarito che questo non significava in alcun modo da parte sua una contrarietà al loro ruolo nelle forze armate. Anche cinquantasei generali americani in pensione, ammiragli e alti ufficiali senior hanno espresso la loro opposizione all'annuncio del Presidente Donald Trump di un divieto di servizio militare per il personale transgender, dicendo che sarebbe disastroso e degradante per la disponibilità emersa da queste persone. Gli ufficiali in pensione hanno detto nella loro lettera aperta che il divieto ""avrebbe causato notevoli interruzioni nei servizi assegnati alle forze armate"" e priverebbe l'Us Army di militari di talento o costringendo loro a vivere nella menzogna. Gli agenti in pensione hanno affermato che la mossa avrebbe ""degradato la disponibilità"" anche di più del ""non chiedere, non dire"", la politica attuata nel 1994 sotto il presidente Bill Clinton che ha abolito il divieto alle persone gay di servire nell'esercito, ma li aveva invitati a non essere palesemente fautori della loro scelta sessuale. ""Gli americani transgender patriottici che servono - e che vogliono servire - non devono essere licenziati, privati ??di assistenza medica necessaria o costretti a compromettere la loro integrità o nascondere la loro identità"", scrivono gli ex ufficiali. Il divieto obbliga anche i membri non transessuali a scegliere tra segnalare compagni o disobbedire alle politiche del governo, hanno detto. La lettera è stata diffusa dal Palm Center, un think tank di politica pubblica. Tra i firmatari c'è anche il generale in pensione John Allen, che in passato aveva guidato le truppe Usa in Afghanistan."
"Sacha Dench: ""Ho volato 7000 km sulla rotta dei cigni. Ecco come li salverò""","ROMA. Professione: cigno umano. La biologa e ambientalista quarantunenne Sacha Dench ha volato per oltre 7.000 chilometri - e dieci settimane - su un traballante parapendio a motore dalla tundra artica della Russia fino al Gloucestershire inglese, attraversando le foreste della Lituania e i campi in Polonia e Germania, a una velocità media di 55 km orari e altezze comprese tra i 50 e i 200 metri dal suolo. L'avventurosa missione terminata nei giorni scorsi - che ha portato la Dench ad essere anche la prima donna a traversare la Manica su un velivolo di quel tipo - segue lo stesso itinerario che una specie animale, i cigni di Bewick, percorre nello stesso periodo dell'anno. E lo scopo dell'animalista volante è proprio quello di sensibilizzare l'opinione pubblica internazionale sul calo nella popolazione mondiale di questi uccelli. Sacha Dench, quali sono le minacce ai cigni che l'hanno spinta all'impresa? ""Soprattutto la caccia di frodo, ma anche la trasformazione delle zone umide in terre agricole e gli incontri fatali dei cigni con le linee elettriche. Negli ultimi trent'anni la popolazione dei cigni di Bewick è calata del 40%: oggi ne rimangono meno di 18.000. Siccome le cause sono diverse, e richiedono la collaborazione dei diversi Paesi attraversati dalla migrazione, ho pensato che solo un'azione a forte impatto mediaticopotesse avere qualche effetto"". Come è nata l'operazione ""Cigno umano""? ""Due anni fa, studiando come biologa la rotta dei cigni e il loro drammatico declino, ho pensato che la cosa migliore che si potesse fare per loro fosse sensibilizzare le comunità locali, in modo da ridurre le fucilate che decimano questa specie protetta, e capire insieme alle autorità energetiche e di protezione ambientale quali accorgimenti si possono prendere per evitarne la morìa sui cavi elettrici. A darmi retta è stato il Wildfowl and Wetlands Trust inglese, che ha supportato la missione"". Lungo il tragitto è stata seguita da un elicottero che l'ha rifornita di carburante nelle tappe a terra. Ci sono stati imprevisti? ""Mi sono slogata una rotula vicino a San Pietroburgo durante un decollo su terreno accidentato. Ho urlato per il dolore e mi sono gettata a terra, dove sono rimasta per un po' a lamentarmi. Come per magia è spuntata fuori da un bosco una coppia di gentilissimi contadini russi che mi ha donato dei mirtilli ""ottimi per la salute"". Il giorno successivo, dopo aver verificato in ospedale che l'osso fosse intatto, insieme a un nostro attivista ingegnere ho aggiunto delle ruote al paramotore in modo da poter decollare senza forzare sulle gambe"". Anche se per una buona causa, non ha rischiato un po' troppo? ""Essendo single e senza figli, non ho dovuto rendere conto a nessuno. E comunquesono sempre stata piuttosto spericolata: da sette anni volo con il parapendio e in Australia, da dove provengo, facevo immersioni in apnea fino a 63 metri"" Ci sono stati momenti in cui ha pensato: ma chi me l'ha fatto fare? ""Tanti. Soprattutto quando sono stata costretta a fermarmi per temperature di -25 gradi e tempeste di neve. Ma il momento più imbarazzante è stato proprio alla partenza della missione in Russia: mentre ero lì davanti alle telecamere e agli attivisti, mi sono resa conto che i 40-45 chili di attrezzatura che avevo con me erano veramente troppi per decollare in sicurezza. Però ormai era troppo tardi per ripensarci"". Gli incontri più interessanti con le popolazioni dei paesi attraversati? ""L'autonomia del paramotore era di circa tre ore di volo, così mi fermavo spesso. In Russia molti erano sorpresi nel vedere questa strana visitatrice arrivata dal cielo. Mi hanno fatto moltissime domande. Tra di loro c'erano molti ragazzini di 10-11 anni che le famiglie mandano a sparare ai cigni per procurarsi cibo. Non sapevano nulla del viaggio lunghissimo di questi animali e così glielo ho raccontato. Spero che ora guardino ai cigni con occhi diversi"". E gli incontri con i cigni veri e propri? ""Li ho visti più volte volare sopra di me tenendo sempre la tipica formazione a ""V"", a volte anche in gruppi misti con le oche selvatiche. Ma verso la fine del percorso, quando mi accingevo ad attraversare la Manica, sopra di me ne vedevo sempre di meno: parecchi di loro passeranno questo inverno in Olanda o nel Nordest dell'Inghilterra"". E i meno fortunati? ""Anche i cigni che scampano alle fucilate spesso finiscono per mangiare i pallini di piombo dei cacciatori trovati a terra e si intossicano. E una percentuale rimane vittima delle intemperie. Alla partenza avevamo legato dei segnalatori Gps a cinque cigni, per monitorarli. Uno di loro è morto in Estonia durante una tempesta""."
"Future forum, incontrare l’innovazione: studenti, imprenditori e istituzioni insieme","CI SONO due città: Udine e Napoli. Ci sono due programmi paralleli. C’è un solo amore: quello per l’innovazione. È il Future Forum , il forum del futuro, andrà in scena dal 21 ottobre al 15 novembre. Un mese di incontri, dibattiti e tavole rotonde. Sono oltre cento le conferenze previste. Sullo sfondo due località molto diverse: a nord il Palazzo della Camera di Commercio; a sud il Teatro San Carlo. In cattedra: scienziati, ricercatori, economisti, esperti nazionali e internazionali. Sui banchi, si spera: imprenditori, amministratori e studenti. Obiettivo: conoscere il futuro. O, almeno, provarci. Un’idea nata due anni fa, dopo un’analisi del mondo imprenditoriale friuliano. Spiega a Repubblica.it il manager del progetto, Renato Quaglia, 53 anni: ""Abbiamo fatto un’indagine su quella che fino a poco tempo fa è stata definita come la locomotiva del Nord-Est, cioè una zona nella provincia di Udine. Qui tutta la produttività è impostata su piccole, a volte piccolissime, imprese che negli ultimi anni sono entrate, per lo più, in una crisi drammatica. Il risultato? Abbiamo constatato che una delle lacune principali del sistema è stata la capacità di adeguarsi a un mondo che sta cambiando: di avere, insomma, una visione prospettica. Senza rimanere ancorati solo ai successi passati"". Da qui la decisione presa dalla Camera di Commercio locale: avviare un progetto per promuovere la cultura del mutamento. Un programma che è stato subito sposato dall’Organizzazione per la Cooperazione e lo Sviluppo in Europa (OCSE), il Copenhagen Institute for Futures Studies, il Center for Houston’s Future, così come altre importanti organizzazioni italiane e no. E che quest’anno è stato esportato anche in un’altra città, Napoli, grazie alla collaborazione con il Forum delle Culture che è in corso - non senza qualche problema - nel capoluogo partenopeo. ""Si tratta di un format replicabile ovunque"", precisa Quaglia, ""che non si propone di fornire delle soluzioni algoritmiche capaci di dire ciò che bisogna fare. Ma di offrire ai ragazzi, a chi amministra le aziende, o gli enti pubblici, un’occasione straordinaria per incontrare e ascoltare chi sta studiando i fenomeni relativi al cambiamento; per sapere che cosa e come sta cambiando. E quali sono gli scenari che si preparano per noi nei prossimi anni. Poterli prevedere è, infatti, il sogno di qualunque sistema produttivo. Inoltre, la stessa durata del forum, di un mese, non è quella tipica di un festival. Ma di un evento strutturato in modo tale che si possano sviluppare dei veri rapporti tra questi esperti, le loro ricerche, e il sistema culturale che li ospita"". Si parte il 21 ottobre a Udine, si prosegue in parallelo a Napoli (dal 22 al 28 ottobre), per poi finire la corsa nella provincia emiliana il 26 novembre. Sette le tematiche principali: scenari sull’evoluzione, educazione, città, lavoro, salute, turismo, mare. Come cambierà il mondo del lavoro? Che cosa sarà possibile conoscere di noi grazie al Dna? Faremo viaggi virtuali o rimarremo sempre legati alla realtà?; Quale sarà il ruolo dei migranti nell’economia futura?: sono solo alcune delle domande a cui gli esperti proveranno a rispondere durante workshop e conferenze organizzate all’interno del Future Forum. La tecnologia - ovviamente - sarà la grande, seppure silenziosa, protagonista: un fil rouge che attraversa ogni settore oggetto di discussione. Un ponte che unisce il presente al futuro. Sulla cui costruzione bisogna investire, partendo dal presupposto che nel lungo periodo l’individualismo non paga: è necessario fare rete. Dalle sfide aperte dall’educazione e dalla cultura digitale; alle possibilità offerte dai nuovi strumenti per migliorare la quotidianità delle persone che hanno superato una certa età. Prosegue Quaglia: ""Giappone e Italia sono i paesi con il più alto tasso di invecchiamento. Da una parte, ciò significa che la nostra qualità di vita è alta. Dall’altra, tutto ciò avvia delle dinamiche complesse. Basta pensare che oggi l’80 per cento delle spese per la salute pubblica è destinato agli anziani. I nuovi strumenti high tech promettono di essere un buon fattore di cambiamento in tal senso. Ad esempio, si stanno progettando delle cucine in grado di far uscire da un cassetto le medicine giuste, all’ora giusta; o delle delle sedie dove è possibile fare un elettrocardiogramma"". Un capitolo sui cosiddetti big data non poteva mancare. Sarà Viktor Mayer-Schönberger, professore a Oxford, a descrivere i loro rischi ma anche le loro potenzialità. ""In realtà, il mondo digitale - che noi presupponiamo sia intimo - non lo è affatto. Sotto certi aspetti, se pensiamo a Snowden, si tratta di un controllo sociale. Sotto altri, diventa invece una possibilità per comprendere nuovi fenomeni e fornire nuovi strumenti. Come un’applicazione, in fase di sviluppo, che nel momento in cui stiamo andando al pronto soccorso ci permette di vedere quanto tempo c’è da attendere in fila"". Si parlerà, insomma, di come sarà il domani. Con l’obiettivo di fornire una visione prospettica. Tenendo ben presente però, conclude Quaglia, che ""non esisterà un futuro uguale per tutti, bensì sarà il frutto delle scelte che facciamo oggi""."
"Fake news, Maks Czuperski: ""La Russia è una minaccia anche per le elezioni italiane""","ROMA - Maksymilian Czuperski dirige il Digital Forensic Research Lab dell' Atlantic Council di Washington. Detto così non rende l'idea. Czuperski è un trentenne polacco cresciuto in Austria, alto, con le spalle larghe, che guarda negli occhi mentre parla. Lavora e vive negli Stati Uniti, in Italia si sente a casa e considera l'Europa, far parte dell'Unione, l'unica possibilità che ci resta per un futuro democratico, consapevole, sicuro. La missione della sua squadra è quella di informare le persone affinché imparino a difendersi dall'informazione. Lo scopo è rendere tutti in grado di distinguere la realtà dalla non-realtà, la bugia dalla manipolazione. La notizia falsa dall'errore in buona fede, lo spot dalla propaganda. La pillola rossa dalla pillola blu. Lo abbiamo intervistato nell'ambasciata degli Stati Uniti di Roma, dove era già stato prima delle elezioni francesi e dov'è tornato in vista delle nostre. ""L'Italia è in pericolo, come tutti gli altri paesi, e chi pensa il contrario vive nel mondo dei sogni"" spiega. Maks Czuperski e Eliot Ward Higgins  Czuperski è definito il 'cacciatore di fake news', neanche questo rende l'idea ma resta un titolo a effetto. ""È ora di finirla con le definizioni, bisogna iniziare a muoversi - dice sedendosi - è una lotta contro il tempo, quello che succede ogni giorno è già deprimente ma può peggiorare"". Parla veloce, spiega senza fermarsi. Ogni secondo in cui parla, si accumulano byte di dati, la rete si riempie di trappole, nodi, trucchi. Gli utenti restano incastrati, le coscienze perdono pezzi, la democrazia sfoca i contorni. ""Lo spazio digitale è un invenzione occidentale"" ma può sfuggirci. ""Internet è talmente grande che ha uno spazio vuoto enorme"". Un baratro ""dove i 'cattivi' si muovono a loro agio"". Facile puntare il dito. ""La Russia e Vladimir Putin sanno come fare per approfittarsi della rete, ma ce ne sono anche altri in grado di distorcere l'informazione e la realtà"". L'antica tentazione, riuscita in diversi periodi storici, di nascondere o piegare fatti. ""Sì, ma prima le notizie erano in mano a stampa e radio, poi tv. Diffondevano senza interagire, erano mezzi statici, fissi, a senso unico. Ora è diverso. La nostra società è la più interconnessa della storia, capace di comunicare alla velocità dei social media"". Tempo reale contro tempo delle mele. E ""se la primavera araba è stata la prima scintilla, è con l'Ucraina che si è vista la portata della Rete"" dice Czuperski. Foto dalla pagina Fb del Digital Forensic Research Lab  Sguardo fisso, unisce puntini senza guardare nel vuoto. Parte dagli Europei di Calcio. ""Si giocava in Ucraina e quell'anno, nel 2012, s'incontrarono ucraini e polacchi. Vicini di casa eppure così diversi. I polacchi facevano parte dell'Europa, gli altri no. E loro li guardavano e pensavano, in Polonia anche i minatori possono permettersi le Nike. ""Come fate?"", chiedevano. ""Siamo nella Ue, abbiamo diversi stipendi"". E diversi sogni, forse anche diverse prospettive. Improvvisamente ""essere parte della Russia divenne un limite. Partì una protesta pacifica attraverso i social media e quello fu l'inizio"", riassume. LEGGI L'espresso Putin alla campagna d'Europa, propaganda per influenzare le elezioni Putin guardò Kiev e vide migliaia di giovani ispirati da una rivoluzione trasmessa in maniera autonoma su Youtube , Facebook e la tv di Stato non poteva impedire nulla. ""L'idea di Europa, la tentazione che provoca la democrazia, spaventa Putin perché è un'ispirazione. Le sue fake news - avverte Czuperski - sono ancora un pericolo perché vogliono seminare instabilità in Europa"". Interferenze, distorsioni. La Russia ha camuffato ciò che è accaduto in Ucraina e in Crimea , ha contribuito al risultato delle elezioni americane. Oggi molti mettono in dubbio la legittimità dei risultati di elezioni democratiche. E soprattutto in tutto il mondo si parla della Russia, che figura sulle prime pagine dei quotidiani ogni giorno. Si è intrufolata in quelle tedesche, ha puntato tutto sul fronte nazionale in Francia . Lo farà ancora: ""E vedere l'Italia che diventa anti europeista è un dolore per me, è come se lo diventasse la Polonia"" aggiunge. Immagina un pericolo che la dis-informazione sta contribuendo a svilire. Un'inchiesta di Canal Plus sostiene che Marine Le Pen e il padre Jean-Marie Le Pen sono stati in contatto con Konstantin Malofeev, un imprenditore russo molto vicino a Putin. Secondo un dossier pubblicato dal sito francese Mediapart, il Front National aveva ricevuto finanziamenti da Mosca dal 2014 per circa 40 milioni di euro. Tra i 'donatori' della causa euroscettica c’erano oligarchi e miliardari russi. Anche Alternativa per la Germania di Petry e la Lega Nord di Salvini sarebbero tra i beneficiari europei delle donazioni partite dalla Russia  Cammina su una linea sottile, parla ai giornalisti perché lo aiutino a diffondere la presenza reale e seria di un pericolo che per primi i media combattono ogni giorno, vincendo battaglie di una guerra persa. Czuperski e il suo team hanno elaborato un metodo per stanare le bugie. ""Se oggi l'informazione ti raggiunge ovunque e costantemente, per il 2020 ci saranno oltre 40 mila exabyte di dati"". Troppi considerando che la stima fatta per quantificare la somma di tutto il materiale stampabile del mondo è di 'appena' 5 exabyte. ""Ora non si tratta più, come era una volta, di assorbire l'informazione ma di navigarci dentro"" continua Czuperski. Perché se la generazione totalmente analogica è finita, quella di oggi è un ibrido, un centauro metà analogico e metà digitale in via di estinzione. ""Ma la prossima, quella dei nostri figli, potrà salvarsi solo se iniziamo subito a insegnarli come navigare"". Grazie agli studenti meravigliosi @SantAnnaPisa ! Che bella volta a Pisa per #FakeNewsTalk e #DigitalSherlocks . ???????? pic.twitter.com/7giv2NSVVZ — Maks Czuperski (@MaksCzuperski) 15 novembre 2017 Schivare pericoli, conoscere latitudini, riconoscere false notizie come i canti delle sirene. ""Questo devono imparare i giornalisti, a filtrare l'informazione, a verificare le fonti. La ragione principale per cui alcuni uomini potenti riescono a manipolarla è perché non si sa bene come navigare"". Czuperski non combatte con i mulini a vento, guarda al futuro, vuole tramandare consapevolezza. ""Bisogna rendere la nuova generazione in grado di scegliere"". Quali notizie assimilare, quale rotta intraprendere, ""e dobbiamo essere uniti perché l'alternativa è una guerra globale"". Non esagera, la guerra che c'è, come quella in Siria, l'abbiamo scoperta su Facebook , non sulle tv del regime. ""È importante creare una resilienza digitale"", socchiude gli occhi. Evitare l'urto senza rompersi. Foto dalla pagina Fb del Digital Forensic Research Lab  ""Noi - racconta parlando del lavoro del team del Digital Forensic Research Lab - non diciamo cosa è giusto e cosa no, forniamo strumenti. Da una parte cerchiamo di insegnare e trasmettere un movimento di solidarietà digitale per cambiare il modo in cui navighiamo. Poi creiamo regole, quando possiamo rimettiamo a posto quelle che già esistono"". Czuperski ha occhi giovani ma si considera un uomo a metà strada, uno dei centauri. ""Dobbiamo lavorare insieme, subito, sulla prossima generazione o la perderemo e assisteremo a divisioni e frustrazioni"". Si guarda le mani, ricorda a voce alta quando giocava con i Lego. I Lego di allora, i videogiochi di oggi. ""È sempre giocare ma le cose cambiano"" sorride, ""se riusciremo a insegnargli come navigare..."". Non ci saranno fake ma nuovi esploratori e inventori. Forti, bellissimi, uomini liberi."
I protagonisti del Next Siena,Daniele Benedettelli (Lego designer freelance) Maurizio Caporali (Udoo) Mariella Carlotti (Istituto Marconi-Prato) Tommaso Diegoli (MED Solutions-UN SDSN) Valentina de Pamphilis (Terre Creative Siena) Pasquale Fedele (Liquid web) Ghost Space Mariafrancesca Guadalupi (uRadio) Francesco Lazzeri (Enel Green Power) Federico Minghi (Un viaggio toscano) Riccardo Panelli (La Mattonaia) Federico Papi (Proteo) Francesco Pericci (ATS srl) Gabriella Piccinni (Università di Siena) Domenico Prattichizzo (Università di Siena) Gara delle start up fin-tech sulle nuove forme di monetizzazione Chiara Spinelli (Registro.it) Karim Varini (Time RepubliK) Carlo Mancosu (Sardex) Barbara Labate (Risparmio Super) Francesco Medda (Scloby) Sebastiano Scrofina (Coin Capital)
"Darren Wilson: ""Sembrava un demonio, era come Hulk""","TORNIAMO al 9 agosto. Che chiamata ha ricevuto? ""Sulla portatile ho sentito di un furto in un mercato, di due tipi, uno con la tshirt nera. Stavo andando a mangiare. Dall'auto ho visto i due: Dorian Johnson e Michael Brown. Camminavano in mezzo alla strada. Ho chiesto a Dorian di salire sul marciapiede e m'ha detto che erano quasi arrivati. Dorian ha ignorato il mio ordine. È arrivato Michael e m'ha insultato, ""che c... zo vuoi"". Era inutilmente aggressivo, ho visto i sigari e l'ho collegato al furto"". Sospettava che fosse armato? ""Non ne avevo idea. Ho chiesto rinforzi. Loro hanno ripreso a camminare. Li ho bloccati con l'auto. Aprendo lo sportello, gli ho detto ""Hey, vieni qui"". Lui m'ha risposto male e m'ha sbattuto lo sportello. Stava lì fermo a fissarmi per intimorirmi. Allora sono volati i pugni "". Secondo alcuni testimoni, lei tirava Brown verso l'auto. ""Falso. Il primo pugno è stato suo, seguito da strattonate. Poi s'è fermato"". Brown l'ha colpito con una mano sola? Nell'altra aveva i sigari? ""Forse prima m'ha colpito coi sigari. L'ho afferrato per l'avambraccio e ho sentito la sua terribile potenza, come fosse Hulk. E mi ha colpito in faccia"". Eppure i segni del colpo erano lievi. ""Pensavo a sopravvivere. Lo spray urticante avrebbe accecato anche me. Se mi giravo a prendere il manganello, poteva colpirmi e, forte com'era, mettermi ko. Gli ho puntato l'arma. ""Se non ti allontani, ti sparo"". Lui ha messo la mano sopra la rivoltella e ha detto ""Sei troppo femminuccia per farlo"". La sua mano sulla mia, forse cercava il grilletto. Ho pensato, ora mi spara. È partito il colpo. Ho visto il suo sangue sulla mia mano. Lui sulle prime s'è allontanato, eravamo entrambi scioccati. Poi s'è infuriato, aveva gli occhi d'un demonio. È tornato, io ho sparato. Lui è corso via. Sono uscito dall'auto per rincorrerlo"". Brown, a pochi metri, si è fermato. Molti l'hanno visto alzare le mani, in segno di resa. ""Non è così. Credevo che s'arrendesse. Invece m'ha fissato di nuovo ed è corso verso di me. Ho pensato, devo sparargli, se no mi uccide""."
"Futuro, istruzioni per l'uso: il nuovo numero di Robinson","Futuro, istruzioni per l'uso. L'evoluzione della tecnica cambierà l'umanità? Medicina, genetica, bio-ingegneria ci renderanno immortali? E davvero saremo tutti governati dagli algoritmi? La realtà che ci attende potrebbe assomigliare ai romanzi distopici e di fantascienza che ci hanno appassionato. Ne è convinto lo storico e saggista israeliano Yuval Noah Harari, autore di un libro intitolato Homo Deus , che nella storia di copertina di Robinson , in edicola domani con Repubblica, prova a leggere il futuro. Mentre il futurologo Martin Ford ci racconta in che modo, sul lavoro, le macchine prenderanno il posto degli uomini. Ma tanti sono gli scenari possibili del mondo che verrà: Robinson prova a esplorarli spaziando dalla fisica all'arte, dalla società al corpo. In questi giorni si chiude anche il Salone del Libro di Torino, diretto da Nicola Lagioia: così abbiamo chiesto ad alcuni degli autori presenti di scegliere e raccontarci il loro libro della vita, da Ghosh a Pennac, a Sepulveda. E nella settimana conclusiva del festival di Cannes, Emiliano Morreale mette in fila tutti i cliché e gli stereotipi visivi del cinema d'autore. Mentre Eraldo Affinati ci porta nella sua scuola di italiano per immigrati, dove in cattedra ci sono degli insegnanti molto particolari: gli studenti. Lo Straparlando di Antonio Gnoli è invece con l'attore e regista teatrale Franco Branciaroli. Continua infine il concorso ""Vince chi legge"", in collaborazione con Ibs.it . Sono più di 100mila gli sms dei lettori, e quasi duemila i premi già assegnati. Per provare a vincere i buoni per l'acquisto on line basta rispondere correttamente alla domanda della settimana e attendere il sorteggio."
"Elezioni Italia, il flop dei neofascisti: Forza Nuova e CasaPound non sfondano","MILANO - Cannibalizzati dalla nuova Lega nazionale e sovranista. Penalizzati dalla scia di violenze e dai toni minacciosi usati in campagna elettorale, e anche dai recenti fatti di cronaca. Dopo cinque mesi di esibizioni muscolari e slogan nostalgici, adesso a parlare è il dato delle urne: i partiti neofascisti non sfondano e, anzi, si fermano ben al di sotto della soglia del 3%. CasaPound Italia allo 0,9%, Forza Nuova (con la lista ""Italia agli italiani"", assieme a Fiamma Tricolore) allo 0,37%. Percentuali da prefisso telefonico. O da ""irrilevanza"", per dirla con il commento della presidente dell'Anpi, Carla Nespolo. L'onda nera, dunque, non entra in parlamento: e rispetto a quanto sta accadendo in altri Paesi europei, è una notizia. ""Non ci avete dato spazio in tv"", ha accusato Simone Di Stefano, leader e candidato premier di CPI in un battibecco televisivo ieri sera con Enrico Mentana su La7. ""Siete voi che non siete democratici, non noi"", ha rincarato la dose. Un modo un po' singolare di leccarsi le ferite. Come se il successo elettorale di un partito, la sua capacità di raccogliere consensi sul territorio, dipendesse esclusivamente dalla televisione. L'hashtag della campagna elettorale di CPI era ""#direzione Parlamento"". E giovedì, nel comizio di chiusura in piazza del Pantheon, Di Stefano aveva promesso: ""Travolgeremo la politica"". Iperbole sovranista, po' meno muscolare del ""voleranno sedie e schiaffoni"" con cui in questi cinque mesi aveva minacciato sfaceli nel caso la tartaruga nera fosse entrata a Montecitorio. E invece niente. ""Da domani saremo di nuovo al lavoro nelle piazze, nelle periferie, continueremo a fare le cose che abbiamo fatto in questi anni"", ha spiegato, visibilmente deluso, il segretario di CPI. L'unico appiglio dei ""fascisti del terzo millennio"", più che altro una speranza, è riuscire a entrare in Regione Lazio con il candidato Mauro Antonini. ""Così almeno, con le risorse messe in campo potremo avere altri mezzi e strumenti per ripartire"" - ragiona Di Stefano -. Simone Di Stefano (CasaPound)  Silenzio invece da Forza Nuova: l'ultimo post di Roberto Fiore risale alle ore in cui si stava ancora votando e suona come un malinconico messaggio ai ""patrioti"". ""Comunque vada non vi abbandoneremo"", ha scritto. Ma sono i patrioti che hanno abbandonato lui. Anche qui, nessun deputato eletto, niente ""combattenti"" o ""soldati politici"", per dirla con le metafore care alle formazioni dell'ultradestra. Che cosa non ha funzionato nella campagna elettorale dei partiti neofascisti? Al netto della propaganda mediatica e del ritorno esibito nelle piazze - con l'escalation di violenze estremiste che ha tenuto banco anche alla vigilia del voto -, quello che esce dalle urne è un sonoro fallimento. Che l'ingresso a Palazzo sarebbe stato tutt'altro che facile, si sapeva. Perché un conto sono la metapolitica, le ronde xenofobe e i pacchi alimentari nelle periferie, e altro conto sono i calcoli e le strategie elettorali. Così come c'è una sostanziale differenza tra la partita delle amministrative (dove a CPI erano riusciti degli exploit) e quella delle politiche. L'ipotesi di un successo della tartaruga nera, che era stata accreditata da qualcuno, sfuma clamorosamente. Nè è bastato a Di Stefano e camerati avere ""gettato un sasso nello stagno del centrodestra"" con l'offerta di un sostegno a un governo Salvini (infine respinta per doveri di coalizione dal leader della Lega). Uno dei motivi del tonfo di CasaPound Italia sta proprio qui: nel processo che, tra gli elettori di destra, anche di estrema destra, ha portato a identificare la Lega come l'unico partito in grado di far pesare in parlamento e magari in un governo le istanzee sovraniste e il contrasto netto all'immigrazione. ""Vota più forte che puoi"". Suonava così l'invito di CPI ai suoi elettori. In un post di quattro giorni fa Di Stefano aveva scritto ""mandiamo un pugno di combattenti in parlamento a difesa della nazione!"" pronosticando ""un nuovo governo tecnico alle porte"". Ma il vero avversario, il cannibale che se la sarebbe divorata, era proprio la Lega."
"I tre linguaggi dei candidati Pd: lo snob, lo scavezzacollo e il padrone della tv","Chi si aspettava tre candidati pronti a darsele di santa ragione è rimasto (fortunatamente) deluso. Perché il confronto nell'arena meneghina di X-Factor - un fianco a fianco più che un faccia a faccia, perché i tre competitors alle primarie del Pd non si sono guardati quasi mai - è stato pacato, amichevole, a tratti teneramente fraterno. Renzi, Cuperlo, Civati hanno provato a fare squadra, e questo è un buon segno; si sono più volte citati a vicenda, da buoni compagni, spesso chiamandosi affettuosamente per nome. Finora tra loro, perlopiù, erano stati botta e risposta a distanza, anche a forza di slogan. Dell'escluso Gianni Pittella, il quarto incomodo, il peggiore (""Il futuro che vale""), ma gli altri non scherzano: ""Le cose cambiano, cambiandole"" (Civati); ""Bello e democratico"" (Cuperlo); ""L'Italia cambia verso"" (Renzi), tradotto perfino in veneto da un consigliere provinciale: ""No star 'ndar drito! Cambiemo direxion!"". Tutti brutti e improbabili, da far quasi rimpiangere il giaguaro da smacchiare. La comunicazione non sposterà molti voti, in politica conteranno pure i fatti, ma gli spin doctor dei tre candidati segretari potevano far di meglio. Da 30 secondi a un minuto e mezzo il tempo concesso a ciascuno per rispondere alle 15 domande poste da Gianluca Semprini, il moderatore del confronto televisivo su Sky; quattro le possibilità di replica e controreplica, contenute nei 30 secondi, e poi il pantheon ideale di sinistra (due nomi per ciascuno da fare) e l'appello finale. Il podio, trasparente, è all'americana (i candidati sono in piedi, con davanti un leggio e un timer); il popolo di Twitter giudica le risposte più pertinenti, convincenti o credibili; con il voting si risponde da casa alla domanda: ""Chi ti sta convincendo di più?"". Quanto al fact checking live, il riscontro sui dati snocciolati dai tre - in materia rigorosamente economica - , garantito da un pool di economisti dell'ateneo di Tor Vergata, ne avremmo fatto volentieri a meno. Cuperlo parla per primo, Renzi per secondo, Civati per terzo. Il sindaco di Firenze è fedele solo in parte all'effervescenza del personaggio; gioca in difesa o di rimessa, sornione, attento a non oltrepassare la soglia delle schermaglie di circostanza e, soprattutto, a non esporsi troppo. Il dalemiano Cuperlo, per toni e sostanza politica, pare recitare un copione mandato a memoria, e ben adattato da un manuale di perfetta nomenklatura, ma è spesso a disagio e impacciato: non riesce a rispettare i tempi di risposta imposti dal match, e alterna momenti d'immobilismo fisico, dritto come un palo e stretto nelle (strette) spalle, ad altri di agitazione manifesta. La vera sorpresa è Civati, elegantissimo ""candidato di sinistra"" (indossa la cravatta più chic). Spigliato, simpatico, divertente, ruba la scena al Rottamatore. Se c'è qualcuno bello e democratico, in questa competizione, è proprio lui. Refrattario al mezzo, Cuperlo è il volto snob dell'intellighenzia democratica che vorrebbe parlare al cuore e alla ragione insieme: cita Berlinguer, Jefferson, Calvino e Rosa Parks, ma il suo linguaggio implode; sulle questioni più delicate non risponde, divaga o cambia direzione; il massimo che si concede, in termini di ""abbraccio"" al pubblico, è la menzione di una vespa e del suo cane, con la vecchia barzelletta dell'operazione chirurgica riuscita ma il paziente è deceduto. Perfettamente padrone del mezzo, Renzi dà un colpo al cerchio e uno alla botte, mettendo mano a cielo (il tecnicismo spinto, magari con l'aiuto della lingua inglese, per chi sa intendere) e terra: la battuta di spirito; le mamme e i figli; i banconi del supermercato, la bicicletta che gli hanno fregato, le metafore calcistiche (tra capocannonieri, assist, calci di rigore); le marchette, i becchi e bastonati, i cornuti e i mazziati, i papponi e l'inciucio. Civati è un'icona pop, un po' fricchettone e un po' scavezzacollo: parla delle ereditarie (a proposito del ricambio nel centro-destra), dello Zecchino d'Oro, dei pontefici che chiamano a casa e il suo partito è invece scollato dai suoi elettori; dice di non fidarsi di Alfano, l'uomo delle leggi ad personam che pensa ancora alla personam; ironizza su Quagliarello e Violante, da due anni impegnati sospetti a riscrivere la legge elettorale (""secondo me c'è del tenero""); sostiene la necessità di una politica diversa, rispettosa dell'identità di genere, puntando fermo il dito contro il machismo (le palle bisognerebbe tenerle dentro, invece di tirarle fuori); plaude ai tedeschi, che hanno recepito la ""mozione Civaten"" e compreso le cose realmente da fare: mettersi attorno a un tavolo, favorire la partecipazione, promuovere un referendum fra i propri iscritti. Boccia inappellabilmente il governo Letta, attacca a testa bassa il ministro Cancellieri per la vicenda Ligresti, è chiarissimo sulle unioni fra persone dello stesso sesso: sì ai matrimoni ugualitari, sì all'affido e all'adozione di bambini anche per le coppie omosessuali. Sul tema, se Cuperlo svicola, Renzi intorbida maliziosamente le acque. Non si è limitato a vincere ai punti, il trentottenne ragazzo monzese dallo sguardo diretto e dal piglio arguto, ma ha oscurato i suoi due avversari. Forse è troppo tardi per rimontare, e però intanto una rimonta c'è. Le risposte del pubblico di Sky alla domanda ""Chi ti ha convinto di più?"", che hanno visto Cuperlo attestarsi su un misero 14,18%, hanno gratificato Renzi del 49,32% ma Civati si è conquistato un bel 36,50% . Tra falchi e colombe, cigni e aironi (il premier Letta, agli occhi del senatore Calderoli), volteggia con la scanzonata leggerezza, limpida e sonora, di un fringuello. *l'autore è docente di linguistica, consulente della Treccani e della Dante Alighieri"
"Il Towanda Day delle donne dem: ""Mai più pluricandidature""","ROMA - ""Fate bene a essere incazzate ma dovete passare, come sapete fare e state già facendo, dalla protesta alla proposta. Prepariamo assieme l'assemblea del 19 maggio"". Il segretario Maurizio Martina getta acqua sul fuoco all'assemblea delle donne Dem riunite nel Teatro de' Servi a Roma per denunciare la sotto-rappresentanza femminile fra i nuovi parlamentari del Partito Democratico. Una rivendicazione sotto il titolo di TowandaDay, prendendo in prestito l'urlo di cambiamento del film ""Pomodori verdi fritti alla fermata del treno"". L'appello che porta lo stesso nome, lanciato il 13 aprile, ha raccolto più di 1000 firme dall'area di centrosinistra. L'oggetto della critica è l'uso che il partito ha fatto delle pluricandidature, pur nel rispetto della clausola di parità di genere che, nel Rosatellum, prevede non si possa andare oltre il 60% di nessuno dei due sessi all'interno delle liste. Candidando però soprattutto le donne in più collegi plurinominali, il risultato è stato comunque quello di fare spazio a un maggior numero di uomini. Risultato: dei 116 deputati democratici alla Camera, solo 36 sono donne; fra i 58 senatori, appena 18 sono donne. Numeri che portano il Partito Democratico dietro il M5s e il centrodestra per rappresentanza femminile, a differenza della scorsa legislatura quando i dem potevano vantare il gruppo ""più rosa"" del Parlamento. ""Noi non siamo contro le pluricandidate. Quella notte neanche loro si sono rese conto di ciò che stava accadendo nelle liste"", ha detto l'ex senatrice Francesca Puglisi , promotrice dell'iniziativa. ""Quello che noi diciamo al partito, e lo diremo forte in assemblea il 19 è: mai più pluricandidature - ha aggiunto - non ci distrarremo mai più, saremo presenti, sempre col fiato sul collo del nostro partito"". E a chi le accusa di recriminare solo perché non sono state rielette, le donne di Towanda replicano: ""Questo non è l'urlo delle trombate alle elezioni"". All'evento ha partecipato anche la ministra dell'Istruzione uscente, Valeria Fedeli , che ha risposto così a che le chiedeva della frase ""e adesso pop-corn per tutti"" attribuita a Matteo Renzi: ""Io non offenderò mai, neanche nel modo di fare politica, chi rappresenta comunque il paese. È un problema di stile politico"". ""Towanda si trasformerà in un'associazione"", ha annunciato Puglisi dal palco: ""Chiediamo un Pd plurale, aperto e rispettoso della qualità e della democrazia che le donne rappresentano"". Fino alla scelta di un segretario del Pd donna? ""Perché no, ci mancherebbe non lo volessi"" ha commentato il segretario reggente del Pd Maurizio Martina."
"Strasburgo: ""Internet mette in pericolo i nostri diritti""","INTERNET come potenziale distruttore della nostra privacy: così la pensa Nils Muiznieks, Commissario dei diritti umani del Cosiglio d'Europa. Non a caso uno dei primi paragrafi del suo rapporto Lo stato di diritto su internet e nel mondo digitale si intitola proprio ""Dati pericolosi"". Si tratta di un documento di 120 pagine in cui vengono descritte nel dettaglio tutte le minacce ai nostri diritti legate a un mondo digitale privo di regole , le stesse che il Commissario indica in 17 raccomandazioni: ""Più le persone usano internet e il mondo digitale per comunicare, informarsi, divertirsi o altro, più diventa difficile garantire il loro anonimato. Più dati lasciamo nel mondo digitale più diventa facile individuarci"", scrive il Commissario. Per questo una delle raccomandazioni fatte dal Commissario si concentra su quanto deve essere fatto per rafforzare e applicare a pieno la Convenzione sulla protezione dei dati personali elaborata dal Consiglio d'Europa. Un testo internazionale che secondo Muiznieks anche gli Stati Uniti dovrebbero firmare e ratificare."
"Ahmed El Balazi, l'imam di Vobarno: ""Terroristi criminali e falliti, l'ho detto nel sermone e non ho paura di ripeterlo""","MILANO - ""Sono dei criminali e dei falliti, l'ho detto nel mio sermone e lo confermo. Perché il Corano lo conosco parola per parola, lettera per lettera. E in nessun punto esorta a fare del male"". Ahmed El Balazi, 29 anni, nato in Libia e in Italia da cinque anni, è l'Imam di Vobarno, in provincia di Brescia, il comune dove è cresciuto Anas El Abboubi, foreign fighter italiano morto in Siria. El Balazi si schiera in modo netto contro i terroristi di Rouen: ""Quello che hanno fatto offende e sporca la nostra religione, punto"". Perché? ""Quando uno uccide inneggiando ad Allah, dicendo che è la sua volontà, mente: quella musulmana è una religione di pace e fratellanza. Stiamo parlando di individui che non erano praticanti, che si sono documentati su Internet, non sul Corano"". Non ha paura di subire ritorsioni per queste sue frasi? ""E perché dovrei averne? I terroristi non rappresentano la religione musulmana. Se un italiano è mafioso, si può dire che tutti gli italiani lo sono? Certamente no. Allo stesso modo, i terroristi non possono essere considerati rappresentativi della nostra religione. I musulmani non sono quelle persone, ma altre"". Ovvero? ""Persone che vivono normalmente, che vogliono costruire, come me e mia moglie, italiana musulmana, il loro futuro in Italia. Non ho mai avuto problemi e, come me, nessuno nella mia comunità: siamo integrati, collaboriamo con la parrocchia con la quale abbiamo un tavolo interculturale. Domenica parteciperemo alle funzioni ""."
"Gaza, 5 morti in una esplosione. Tra le vittime il reporter italiano Simone Camilli","GAZA - La tregua si avvia verso la fine delle 72 ore a Gaza , ma intanto si continua a morire nella Striscia. Una granata israeliana rimasta inesplosa ha provocato la morte di cinque persone, tra cui un reporter italiano, il 35enne Simone Camilli. L'ordigno è esploso a Beit Lahiya, nel nord di Gaza, mentre era in corso un tentativo di disinnescarla. Numerosi i feriti, alcuni in gravi condizioni. Oltre a Camilli hanno perso la vita quattro persone: il fotografo Ali Shehda Abu Afash. che aiutava Camilli come interprete, e tre artificieri palestinesi - Tayassir al-Hum, Hazem Abu Murad e Billal Sultan - che stavano lavorando per disinnescare l'ordigno. Quando la bomba è esplosa, ha innescato altre 5 esplosioni di ordigni nelle vicinanze. Il giornalista italiano è il primo reporter straniero ucciso nel conflitto che finora ha provocato oltre 1.900 vittime tra i palestinesi e 67 tra gli israeliani. Hatem Mussa, l'altro giornalista presente sul luogo, è stato ferito in modo gravissimo e a quanto pare dovrà essere trasferito all'estero. Gaza, è Simone Camilli il fotoreporter ucciso Camilli era un videoreporter romano che lavorava per diverse agenzie internazionali , tra cui l'Associated Press. A Gaza Camilli aveva realizzato documentari per produzioni indipendenti sulle condizioni di vita dei palestinesi. A diffondere la notizia era stato su Facebook il portavoce del ministero della Sanità palestinese a Gaza Ashraf al-Qedra. ""La morte di Simone Camilli è una tragedia, per la famiglia e per il nostro Paese"", ha affermato il ministro degli Esteri, Federica Mogherini, che ha espresso il suo cordoglio per la morte del giornalista italiano. ""Ancora una volta è un giornalista a pagare il prezzo di una guerra che dura da troppi anni e per la seconda volta in pochi mesi piangiamo la morte di ragazzi impegnati con coraggio nel lavoro di reporter"", ha ricordato Mogherini. A maggio aveva perso la vita, questa volta in Ucraina, un altro reporter italiano, Andrea Rocchelli . L'INTERVISTA / Il padre di Camilli "" Fiero di lui , aveva passione "" video Secondo il fratello di una delle vittime, nella bomba israeliana ""c'era un sorta di trappola"" manipolata ""nell'intento di provocare vittime"". Le operazioni di neutralizzazione erano iniziate nella prima mattinata quando l'ordigno era stato trasferito da una località vicina ai grattacieli di Sheikh Zayed, presso Beit Lahya, in un campo di calcio distante oltre cento metri, spazio aperto proprio per evitare altre vittime. Il Sindacato dei giornalisti palestinesi (Pjs) ha chiesto alla Federazione internazionale dei giornalisti (Ifj) e alle organizzazioni di diritti umani di investigare i crimini commessi contro i giornalisti a Gaza. Altri 15 giornalisti, precisa il Sindacato, hanno perso la vita durante l'operazione israeliana a Gaza. Papa Francesco, in volo verso Seul, incontrando i giornalisti, ha fatto una preghiera silenziosa per Camilli. ""Vi ringrazio della vostra presenza qui - ha detto Bergoglio - ma dopo aver sentito padre Lombardi faccio una proposta: fare silenzio e una preghiera per Simone Camilli, uno dei vostri che oggi se ne è andato in servizio. Preghiamo in silenzio"". E dopo il minuto di silenzio ha commentato: ""Queste sono le conseguenze della guerra, è così"". Missile esploso a Gaza: i primi soccorsi all'ospedale."
"Venezia, stop alle grandi navi nel bacino di San Marco","QUESTA volta potrebbe essere quella buona : le grandi navi oltre 40mila tonnellate non transiteranno più nel bacino San Marco e nel canale della Giudecca a Venezia. Le grandi navi passeranno per una via alternativa, quella del canale Contorta-Sant'Angelo, che sarà realizzato in 18 mesi. Arco di tempo che dovrebbe comprendere anche il vaglio della Commissione Via e l'autorizzazione della giunta regionale. A dare l'annuncio il presidente della Regione Veneto Luca Zaia con un tweet durante la riunione del Comitato Interministeriale per la salvaguardia di Venezia e della sua laguna a Roma. #Grandinavi : decisione unanime, navi oltre 40 mila t fuori da bacino #SanMarco e canale #Giudecca http://t.co/H6CN9XnYKv — Luca Zaia (@zaiapresidente) 8 Agosto 2014 “C’è stata una decisione unanime - ha detto Zaia -: quella di inviare da subito il progetto del canale Contorta–Sant’Angelo alla Valutazione di Impatto Ambientale e di valutare eventualmente altre proposte qualora queste avessero il rango di poter diventare progetti veri e propri. Soprattutto c’è stata unanimità sul fatto che le grandi navi debbano uscire dal bacino di San Marco e dal canale della Giudecca"". “Rispetto a questo – ha aggiunto Zaia – i tempi sono quelli della burocrazia"". ""Con questa decisione - spiega il ministro delle Infrastrutture Maurizio Lupi - torna in vigore l'ordinanza per cui nel 2014 e nel 2015 nessuna grande nave al di sopra delle 96.000 tonnellate potrà passare nel bacino di San Marco e nel canale della Giudecca. E Lupi ha annunciato durante la riunione del Consiglio dei ministri che dal primo gennaio 2015 le grandi navi non passeranno più davanti a San Marco. Alla riunione erano presenti, oltre a Zaia, i ministri Dario Franceschini (Beni e attività culturali), Maurizio Lupi (trasporti e infrastrutture), Gian Luca Galletti (Ambiente), il sottosegretario alla Presidenza del Consiglio Graziano Delrio, il presidente dell'Autorità Portuale di Venezia Paolo Costa, il Presidente Magistrato alle Acque Roberta Daniela e i rappresentanti dei comuni di Venezia, Mira, Chioggia, Jesolo, e Cavallino Treporti. Il commissario straordinario del Comune di Venezia, Vittorio Zappalorto, ha partecipato alla riunione ma non ha preso parte alla votazione ritenendo la decisione ""di natura eminentemente politica"". A marzo il Tar del Veneto a veva bloccato i limiti per il passaggio delle grandi navi da crociera davanti a piazza San Marco e nel Canale della Giudecca, a Venezia. I vincoli erano stati introdotti dalla Capitaneria di Porto in attuazione al piano dello scorso novembre dal governo . Secondo il Tar le limitazioni non potevano considerarsi operative per la mancanza «di praticabili vie di navigazione alternative a quelle vietate». La decisione però non ha trovato un plauso unanime. Critico il comitato ""No Grandi Navi"": secondo il portavoce Silvio Testa ""se qualcuno vuole trasformare la laguna di Venezia in una Val di Susa questa è la strada"". Le perplessità principali sono sulla scelta di avviare i lavori per il Canale Contorta."
"Olimpiadi 2026, Salvini: ""Dovere del governo sostenere chi non si ritira"". M5S: ""Stato non può metterci i soldi""","Ore di caos politico sulle Olimpiadi 2026. La candidatura italiana viene presentata dal Coni a Losanna. Ieri la proposta a tre sembrava del tutto tramontata, con l'esclusione di Torino. Stamattina c'è chi ha provato a riaprire qualche spiraglio. Ma la sindaca Appendino ha chiuso: ""No di Torino perché è mancata la chiarezza"". Ora lo scontro però si sposta tutto sui soldi. ""La candidatura alle Olimpiadi è definitivamente tramontata per quanto mi riguarda e per quanto riguarda il governo, sicuramente sì. Ho seguito con serietà la vicenda e a un certo punto mi sono arrivate risposte non sufficientemente chiare e ho ritenuto che fosse meglio lasciar perdere"", ha detto il sottosegretario Giancarlo Giorgetti (Lega) a Otto e mezzo . E la candidatura Milano-Cortina? ""Per iniziativa del governo sicuramente no, se Lombardia e Veneto trovano investitori privati e non ci mette niente il governo, facciano"" TORINO, APPELLI DI ZAIA, MALAGO' E CHIAMPARINO ""Questa non è una sfida o una prova muscolare, approfitto per fare un ultimo appello alla sindaca Chiara Appendino , avevo battezzato io il tridente"". Ai microfoni di Radio Anch'io su Radio 1, intervengono il presidene del Coni Giovanni Malagò e il governatore della Regione Veneto, Luca Zaia . I due fanno un ultimo tentativo per far tornare Torino in corsa per l'organizzazione delle Olimpiadi invernali del 2026 . E il governatore del Piemonte, Sergio Chiamparino , risponde: ""Faccio mio l'appello di Zaia. Penso ci sia ancora tempo. Il problema è che la candidatura sia delle tre città e non di una sola, se è così io sono pronto a venire a Roma e sedermi a un tavolo"". Ma la sindaca di Torino, Chiara Appendino , non sembra lasciare ampi margini: ""Torino non si è tirata indietro, ha chiesto di avere chiarezza su certi elementi, la bozza di protocollo mandata dal sottosegretario Giorgetti non dava queste risposte. Se si decide di fare un percorso deve essere chiaro"". IL NODO DEI FONDI Il primo cittadino di Milano, Giuseppe Sala , ragiona sulle Olimpiadi a due: ""Nel brand olimpico ci sarà Milano-Cortina 2026"", ha detto. ""Ieri ho sentito il sindaco di Cortina e lui è d'accordo. La mia battaglia non è di arroganza ma in questo momento avere davanti il nome e l'immagine di Milano è un bene per tutti"". Anche Matteo Salvini dice: ""Avanti con Milano e Cortina"". E sulla questione del sostegno economico del governo, aggiunge: ""Fondi privati ci sarebbero. Se qualcuno per problemi politici si ritira - e penso a Torino - è dovere degli enti locali e del governo sostenere chi non lo fa"". Significa che il governo è pronto a un impegno economico? Di sicuro non è questa la linea dei 5Stelle. Ecco che arriva la loro risposta dei 5Stelle. Con i capigruppo alla Camera e al Senato: ""Chiara Appendino non ha alcuna responsabilità sulla mancata candidatura olimpica di Milano, Cortina e Torino. Questa, infatti, è tutta da addebitare all'arroganza e alla irresponsabilità del sindaco di Milano. Come ribadito dal vice presidente del Consiglio Luigi Di Maio e dal sottosegretario Simone Valente, se Milano e Cortina vogliono farle dovranno trovare da sole le risorse. Lo Stato non può metterci soldi"". Secondo il presidente del Coni Giovanni Malagò ""con una candidatura a due "" è sicuro che l'Italia ha meno possibilità di vincere, non avendo le garanzie del governo"". Malagò ai microfoni di Radio Anch'io lascia ancora aperto uno spiraglio per un ripensamento di Torino: ""Io sono un inguaribile ottimista, in ballo non ci sono solo i 980 milioni per le Olimpiadi. Noi rinunciamo anche al tema del posizionamento del nome, è un peccato sciupare questa opportunità"". Chiara Appendino  Chi ha la colpa di aver fatto saltare tutto? ""La delibera del consiglio comunale di Torino non faceva riferimento al tridente, l'intenzione era di partecipare da sola. È stato evidente che a fare saltare tutto è stata Torino"", risponde Malagò. ""Senza le garanzie del Governo? Io spero che questo non accada - dice il governatore veneto Luca Zaia , perché è chiaro che per sole due città trovare 400 milioni non è una cosa da poco. Ma spero sempre nel sostegno del Coni e l'appello al Governo resta aperto"". Più polemico il presidente della Lombardia, Attilio Fontana : ""È curioso che se eravamo in tre lo Stato metteva le garanzie e in due non le mette più "", ha detto. Comunque ""credo che come regioni si possano garantire le coperture e poi trovare privati come sponsor""."
"Viaggio in Italia, Carlo oscura Camilla: la duchessa non regge il confronto con Lady Diana","CAMILLA E DIANA: due donne che non sono paragonabili. Così come non si possono paragonare i due viaggi ufficiali che Carlo, 32 anni or sono con la prima moglie, in questi giorni con Camilla, ha compiuto nel Bel Paese. Nell'Italian Journey che si conclude oggi è come se Camilla, l'ex amante promossa a consorte reale, il rottweiler o Camilla-Gozilla come l'aveva soprannominata Diana, fosse stata accuratamente tenuta fuori dagli appuntamenti emotivamente e mediaticamente più intensi, riservati all'augusto consorte. Firenze, il principe Carlo gioca a tresette con i nonni alla Caritas. La duchessa di Cornovaglia è stata di fatto confinata a impegni di secondaria importanza, pochi bagni di folla, qualche sopralluogo legato al volontariato, molto Slow Food , assaggi di vini toscani, un po' di shopping, qualche passeggiata romantica sui lungarni, una puntata turistica a Ercolano. Con una certa faccia tosta – vedi i corsi e ricorsi della storia - si è fatta fotografare davanti alla targa commemorativa di Alice Keppel, la sua trisnonna che fu l'amante storica di re Eduardo settimo, figlio della regina Vittoria, e che visse i suoi ultimi anni a Firenze, dove è sepolta nel Cimitero degli Allori. Camilla fa shopping in centro. Poco glamour e molta sostanza hanno caratterizzano la campagna d'Italia di Carlo e Camilla. Una visita ufficiale che non avrebbe potuto essere più diversa da quella che nella primavera dell'85 il principe fece nel nostro Paese in compagnia della prima moglie Diana. Il viaggio coincise con l'apoteosi della principessa, acclamata dalla gente comune come una star, vera ipnotizzatrice di folle, mentre il marito veniva relegato in secondo piano. Con Camilla, che a luglio compirà 70 anni, è tutta un'altra storia. Correva l'anno 1985, era la fine di aprile, quando i principi del Galles planarono in Italia per un lungo viaggio che segnò il massimo grado di popolarità per Diana, accolta da ali di folla entusiasta. Due lunghissime settimane con tappe articolate e programmi severi, decine di incontri, impegni in coppia e impegni separati, che giorno dopo giorno, man mano che le loro altezze reali scendevano lungo la Penisola, si rivelavano non equilibrate a sfavore del principe. Là dove metteva piede la delicata e carismatica Diana si affollavano sempre più numerosi giornalisti, operatori e cameramen. I programmi di Carlo andavano invece semideserti, annegando nel disinteresse e nella noia istituzionale. Era sembrata a tutti noi una coppia romantica, ma le apparenze, come si sa, ingannano. Fu proprio durante quel primaverile Grand Tour in Italia che, a saperle cogliere, si avvertirono le prime avvisaglie di una crisi strisciante. In pratica fu l'inizio della fine. Sposati da neppure quattro anni e già genitori di due figli, sembravano (ma non erano) una coppia innamorata. Ben meno poetica la realtà dei fatti: lui non aveva mai lasciato Camilla e lei stava reagendo con episodi di autolesionsimo, somatizzando: era già caduta preda di gravi disturbi alimentari e si era consolata dell'infedeltà del marito tradendolo con il maggiore James Hewitt, suo insegnante d'equitazione, che avrebbe un giorno rivenduto a un tabloid i risvolti piccanti della loro love story. Nessuno, durante il viaggio in Italia, sospettava, anche se forse qualche segnale avrebbe potuto trasparire dagli sguardi malinconici di lei, dall'aristocratica e gelida noncuranza di lui. All'opposto i rotocalchi favoleggiavano della ""vacanza d'amore in Italia di Carlo & Diana"" neanche fosse una seconda luna di miele, ipotizzando una probabile terza gravidanza favorita da piatti di non meglio identificati 'spaghetti afrodisiaci'. Amatrice, il principe Carlo visita la zona rossa e omaggia le vittime del sisma. In realtà la missione in Italia della coppia più fotografata del pianeta fu un tour di force di impegni ufficiali che non aveva nulla di romantico. Incontri istituzionali, udienze dal Papa, visite agli ospedali e ai collegi per bambini sordomuti, pranzi di gala, ricevimenti ufficiali, cocktail in prefettura, serate alla Scala, picnic negli agrumeti, gite in gondola a favore dei fotografi di corte arrivati da Londra. Una tabella di marcia decisamente serrata. Olbia, Milano, le Isole Borromee. Firenze ospiti di Lord Acton, poi Roma, l'udienza da papa Wojtyla, l’incontro al Quirinale con Pertini, quello non particolarmente cordiale con il premier Craxi, il galà al circolo della Caccia, la visita al cimitero militare di Anzio. Una Sicilia da cartolina: Catania, Siracusa, Taormina col suo Teatro Greco; e fu proprio al Sud, fra transenne abbattute, svenimenti, pianti e tafferugli, che esplose l'entusiasmo di massa per la principessa, acclamata come una star, vera ipnotizzatrice di folle, mentre Carlo veniva pressoché ignorato. Di Lady D piaceva soprattutto il tocco umano. Era già 'la principessa del popolo', come l’avrebbe battezzata il giorno dopo la sua morte Tony Blair. Altrettanto successo in quel viaggio in Italia le fu decretato dalla gente comune a Bari, a Molfetta, a Trani, fino alla tappa finale della tournée: Venezia, dove i principi del Galles si imbarcarono sul royal yacht Britannia . L'erede al trono di Inghilterra definì il viaggio 'memorabile', ma sarebbe tornato in Italia sempre da solo, come lei del resto, che sette anni più tardi, nel febbraio del '92, piombò a Roma quasi in incognito per incontrare il suo mito: Madre Teresa di Calcutta."
"Vasco Brondi, 10 anni di musica in un libro: ""Ho capito che avrei fatto il musicista quando Mina mi ha chiesto di scrivere una canzone per lei""","La parola cantata Da ragazzino non ero interessato alla poesia, provavo a leggerla ma facevo fatica, mi interessavano le canzoni perché avevano la musica dentro. Se De Gregori fosse stato un poeta, probabilmente nemmeno avrei letto i suoi libri. Per me la vera potenza stava nella parola cantata, la parola cantata con la musica sotto. E tuttora per me è difficile scrivere senza avere la musica sotto, anche se è una forma stranissima di scrittura. Poi ho scoperto Ginsberg, Mariangela Gualtieri, Sylvia Plath, Luciano Erba, la Szymborska e ho trovato poesie e parole che avevano già la musica dentro. Dopo i primi dischi, sulla mia carta d’identità c’è scritto che di professione sono un musicista e quindi ho cominciato a sentirmi quasi in dovere di ascoltare di tutto. Poi, dopo qualche anno, ho capito che era uno sforzo inutile, e che in realtà nemmeno mi interessava farlo, perché la musica fine a se stessa non mi è mai interessata, tantomeno stare dietro alle uscite di “Pitchfork” o cose del genere. Nei CCCP o in De Gregori sentivo e continuo a sentire che c’è qualcosa che va al di là della musica. Robinson E ""Le luci della centrale elettrica"" non ci sono più di LUCA VALTORTA La musica in generale non mi interessa mai perché è bella, ma perché dentro c’è dell’altro, qualcosa che mi raggiunge, che mi descrive il mondo o sensazioni altrimenti impossibili da spiegare, musica che sembra fatta per un altro scopo. Perché per me sia così resta ancora un mistero, sia da ascoltatore che come autore di canzoni, e questo mi mette a volte in difficoltà. Sono attento a quello che è irrazionale, emotivo, ma sono anche molto razionale, mi disorienta il fatto che il mio lavoro sia qualcosa che non riesco assolutamente a spiegarmi e su cui non ho controllo. La verità è che puoi anche diventare un grande artigiano della musica ma sulla scintilla iniziale che fa venire alla luce una canzone, su quella non hai potere, non sai da dove arriva ed è la parte fondamentale. Il libro, edito da La nave di Teseo e a cura di Tiziana Lo Porto (224 pagine illustrate, 25 euro), è in libreria in questi giorni  Quando ero piccolo a casa mia la musica non si ascoltava, non c’era il giradischi, e l’unica forma di musica che sentivamo era mia madre che canticchiava Lucio Battisti. O quando trasmettevano in televisione due minuti con Mina o con Battisti, e mia madre e mio padre se lo urlavano da una stanza all’altra: “C’è Mina! c’è Battisti!” Poi qualche anno fa ho trovato tutti i 45 giri di mio padre con le canzoni di Mina e di Battisti, soprattutto di Mina. Mia madre da giovane era identica a lei, più o meno hanno la stessa età, era una sua grande fan, aveva lo stesso stile e quei vestiti anni sessanta. Conoscendo l’amore dei miei genitori per Mina, per me è stato bellissimo e anche un po’ surreale incontrare a Milano sua figlia, Benedetta Mazzini, e sentirmi dire: “A mia mamma Canzoni da spiaggia deturpata piace tantissimo, mi ha chiesto di chiederti se ti va di provare a scrivere delle canzoni per lei”. Poi ci siamo sentiti al telefono direttamente con Mina, e lì le ho detto che i miei genitori sono tra i suoi fan più grandi. Mi ha chiesto di lasciarle l’indirizzo dicendomi che le avrebbe fatto piacere spedire ai miei il suo ultimo disco. Le ho lasciato l’indirizzo, senza dire niente a loro, e dopo un mesetto, mentre ero a suonare a Roma, mi ha chiamato mia madre emozionata per dirmi che era arrivato un disco di Mina con una dedica per lei e per mio padre. Credo sia stato quello il momento in cui i miei genitori hanno capito che quello di musicista sarebbe stato il mio lavoro. Poi per Mina ho anche provato a scrivere un pezzo, ma non era adatto a lei. Il pezzo poi è diventato “I nostri corpi celesti”, che con un altro arrangiamento e un’altra armonia è finito in Per ora noi la chiameremo felicità . Vasco Brondi: taccuini, illustrazioni, graphic novel e molto altro ancora Oltre alle canzoni di Mina, ricordo che quando eravamo piccolissimi, mia madre canticchiava a me e ai miei fratelli una ninnananna senza parole che di recente ho sentito canticchiare da mio fratello ai suoi bambini. Sono solo suoni, sillabe senza parole, probabilmente perché mia madre non le conosceva. Ancora adesso mi infondono pace anche solo a pensarci. Anni dopo la musica a casa l’abbiamo portata io e i miei fratelli, ognuno per i fatti propri e senza contagiarci a vicenda, ma tutti con gusti abbastanza simili. Ho due fratelli, uno di due anni più grande e uno di due anni più piccolo, e, dopo essere cresciuti insieme in completa simbiosi, senza essere neanche andati all’asilo, ci siamo allontanati quando abbiamo iniziato ad andare a scuola. Quasi non ci salutavamo per strada, per poi ritrovarci di nuovo vicini da adulti, dai vent’anni in poi, più fratelli di prima. (c) Max Cardelli  Le prime volte Quando ho iniziato a suonare non riuscivo a cantare, era come se la voce non riuscisse a uscire, c’era un blocco. La prima volta che ho sentito il suono della mia voce mentre cantava è un momento che ricordo perfettamente, perché è stato come scoprire un’altra voce, forse anche più naturale della mia. All’inizio era completamente diversa da quella che usavo quando parlavo, adesso tendono a fondersi, forse perché cantando ho imparato a parlare in un modo che è davvero mio. La voce cambia a seconda del carattere, viene considerata lo strumento della vergogna perché conserva dentro tutti i rimproveri che ricevi da bambino: stai zitto, non urlare, non chiedere, fai piano... È il primo gesto che viene addomesticato, a volte in modo violento, finendo per bloccarsi e modificare persino la tua voce naturale. La prima volta che mi sono accorto che cantando avevo una voce diversa è stato un giorno in camera mia in cui mi ero messo a suonare una canzone da Closet Meraviglia di Cesare Basile, forse era “Venere”, o un altro pezzo di quell’album per me fondamentale. Ho sentito la mia voce cambiare, non solo ascoltandomi, ma anche a livello emotivo, e mi sono detto: ecco, qui c’è qualcosa, qui sta succedendo qualcosa. C’era molta aria nella mia voce e con quell’aria che trasportava le parole usciva anche qualcos’altro, mi liberavo di qualcosa, lo lasciavo andare. (c) Max Martulli. Questa e le altre foto qui pubblicate sono contenute nel libro  Ricordo esattamente anche quand’è che ho capito che la musica mi permetteva di arrivare agli altri in modo diverso. È stato la prima volta che ho fatto un concerto suonando il basso con questo gruppo punk di amici. Andavamo al liceo, io avrò avuto sedici o diciassette anni e il concerto lo abbiamo fatto lì a scuola, ma con un altro batterista, perché il nostro non andava al liceo ma all’istituto tecnico per geometri e non l’avevano fatto entrare. Tutti gli altri gruppi che suonavano quel giorno erano di ragazzi che studiavano musica diligentemente, erano impauriti e si impegnavano a suonare bene, cover o pezzi blues, probabilmente abituati a essere sgridati se sbagliavano. Il pubblico composto tutto dagli studenti era seduto per terra, davanti a un palchetto basso e piccolo nell’atrio grande della scuola. Noi eravamo l’unico gruppo punk: io al basso, il cantante del gruppo suonava anche la chitarra, e questo batterista trovato a caso sostituiva il nostro e doveva suonare canzoni che non aveva mai sentito. Io e il mio amico avevamo i vestiti tutti strappati, io avevo una maglietta con scritto FUCK ME, o forse RAPE ME, e il mio amico ne aveva una con scritto I AM GAY, ero carichissimo, con questa fierezza di fare schifo che mi dava una forza incredibile, perché facendo musica punk mi dicevo: non può andare male se il parametro è che una cosa per essere figa deve essere fatta spudoratamente male. Su quel palco, con il mio amico punk e questo tizio che fino a pochi minuti prima avevamo visto solo per i corridoi del liceo, ho sentito di nuovo che stava succedendo qualcosa, e che non ero l’unico a sentirlo. Dopo tre secondi e un paio di note, tutti quei ragazzi seduti lì da un’ora, saranno state minimo cinquecento persone, si sono alzati in piedi e hanno iniziato a pogare e a saltare, mentre i bidelli e gli insegnanti cercavano di calmare la situazione senza riuscirci. (c) Max Cardelli  Qualche anno dopo mi è successo di nuovo, sul palco ho avuto la stessa sensazione. Non avevo ancora registrato il primo disco, ma avevo già fatto il demo, e Umberto Maria Giardini, che all’epoca si faceva chiamare Moltheni, lo aveva ascoltato e mi aveva invitato ad aprire un suo concerto a Empoli. Io ero ancora sconosciutissimo, mentre Moltheni aveva il suo bel seguito, per cui ci saranno state almeno trecento persone, che per me erano un pubblico enorme, e sono rimaste lì attentissime ad ascoltarmi. Ho fatto i miei venti minuti urlando e a fine serata ho venduto tutti e duecento i demo che mi ero portato per fare una settimana di concerti a gente che mi vedeva per la prima volta. E anche lì ho avuto nuovamente la percezione che qualcosa arrivasse, che le cose che cantavo e il modo in cui le cantavo arrivavano davvero alle persone."
"""Violate le chiavi più segrete del web"": controlli su conti correnti e transazioni","IL LUCCHETTO è spezzato. La sicurezza è finita. L'home banking, gli acquisti online, le comunicazioni riservate, le reti intranet, insomma, tutto ciò che, sulla rete, fino a ieri veniva ritenuto ""sicuro"", da oggi non lo è più. E' questa la notizia che, coperta dal clamore un po' confuso del datagate, sta rivoluzionando, in queste ore, lo scenario del web. E quindi del pianeta. Il simbolo, il certificato di morte sulle ""comunicazioni protette"", è il sorriso beffardo di un emoticon: due punti, chiusa parentesi. La faccina è disegnata insolitamente a penna su uno degli ultimi documenti usciti dall'archivio di Edward Snowden , nel quale si spiega con uno schema come la Nsa - National Security Agency - riesca a pescare a piacimento dentro i datacenter di Google e Yahoo. Prism spiegato ai ragazzini, in apparenza. Se non fosse, appunto per quella faccina, e per quello che c'è scritto dopo: ""SSL added e removed here!"". Il punto esclamativo è più che comprensibile, perché quella frase, tradotta dal linguaggio degli smanettoni all'italiano comune significa che il protocollo di sicurezza SSL, quello che protegge tutte le comuni operazioni ""sicure"", ad esempio la consultazione del vostro conto corrente online o le informazioni militari della Difesa, è saltato. Non esiste più. Anzi, peggio, esiste ancora, dando all'utente l'illusione di sicurezza, ma può essere agilmente scavalcato. Ma da chi? Ovviamente dalla Nsa, come dimostra il documento. Ma non solo. IL PRIMO COLPO DI PICCONE Santa Barbara, Stati Uniti. Agosto del 2007. Durante la conferenza annuale sulla crittografia, due giovani informatici della Microsoft, Dan Shumow e Niels Ferguson, svegliano tutti dal torpore di quel martedì sera annunciando la possibile esistenza di una back door nell'algoritmo alla base dei protocolli di sicurezza di Internet. Le back door, le porte sul retro, sono l'eldorado degli hacker e delle spie. Si tratta minuscoli e invisibili buchi nei sistemi di sicurezza - appositamente previsti dai programmatori - che consentono l'accesso ai pannelli di controllo dei vari siti. Da lì si può vedere tutto quello che succede su un sito, quindi assumere informazioni specifiche e generiche, dati e metadati. Una back door nel sistema di Skype o di Gmail permetterebbe a chi ne avesse le chiavi d'accesso di conoscere tutto delle nostre conversazioni. La notizia data quel giorno di Agosto a Santa Barbara dalla coppia Shumrow e Ferguson era dunque una sorta di bomba atomica. Che però non esplose. Non ebbe seguito. Le parole dei due rimasero confinate negli ambienti underground dei cyber-catastrofisti - il settore ne è strapieno - e degli esperti di sicurezza della rete. Sei anni dopo, però, arriva il documento di Snowden, quello con la faccina. Al momento della sua pubblicazione non è freschissimo, a dire il vero: il timbro è del 2010 e tre anni in questo settore sono tempi biblici. E per questo è ancora più inquietante. Nel documento, la Nsa comunica all'agenzia britannica, testualmente, che ""Vaste quantità di dati Internet cifrati che fino a ora sono stati messi da parte sono adesso utilizzabili"". Secondo i report resi pubblici dalla ""talpa"", la Nsa è in grado di decriptare il traffico di rete protetto dai protocolli Ssl. Ma non solo, anche un altro protocollo di sicurezza evoluto, il Tls, e il servizio Vpn , sarebbero stati aggirati. Insomma: quel vaticinio apocalittico lanciato nel 2007 dai due esperti di Microsoft, e allora snobbato, è diventato realtà. IL CROLLO DELLA DIGA Esiste una back door. E nulla è più al sicuro. Qui si entra nel tecnico, ma la cosa è meno complessa di quanto ""Dual-EC_Drbg"", il nome dell'algoritmo che pare essere al centro della partita (si sta indagando anche su un altro, l'RC4), possa far pensare. Il metodo più diffuso per criptare i messaggi si basa su un generatore casuale di numeri, il ""Dual"" appunto, numeri che vengono poi cifrati mediante algoritmi. Con un'operazione coperta dal segreto durata almeno una decina di anni, con un esborso per i contribuenti americani di circa 250 milioni di dollari, la Nsa ha bucato quel sistema. Non è ancora chiaro se abbia hackerato proprio il generatore di numeri o solo gli algoritmi, ma il risultato più o meno è lo stesso. L'equivalente inglese della Nsa, la Gchq, che da anni stava affrontando lo stesso problema, non è rimasta certo indietro. Nel 2010 faceva sapere ai ""cugini-amici"" dell'Nsa di essere in grado di decriptare il traffico di 30 prodotti basati sul protocollo VPN e di poter arrivare a 300 nel 2015. Questa volta nessuno ha fatto finta di non vedere. La notizia ha scatenato una marea di reazioni allarmate, perché - se confermata - potrebbe avere conseguenze disastrose per tutti: governi, multinazionali, utenti. Al Nist, il National Institute of Standards and Technology, l'ente che ha approvato quel protocollo di sicurezza basato sul ""Dual_EC_Drbg"" e ne dovrebbe tutelare l'integrità, sono nel panico. ""Non ne sappiamo niente"", hanno detto dalla direzione, preoccupata per la crisi di fiducia che la rivelazione di Snowden ha generato. E nonostante sia l'agenzia di spionaggio americana, sia i colossi del web, neghino con forza che ciò sia mai avvenuto, la back door permetterebbe di scavalcare il protocollo di sicurezza SSL che protegge il ""cloud"" di Google, la grande nuvola di bit che contiene le nostre email, i nostri documenti, i file di google maps. Tutto. INTERNET VA RICOSTRUITO? Per dirla con le parole di Bruce Schneier , il capo della sicurezza di British Telecom e padre mondiale della crittografia, ""il governo statunitense ha tradito Internet, ha minato le basi di un fondamentale contratto sociale"". La portata di questa storia ora non sfugge più. Ad oggi non esiste comunicazione sul web che possa più dirsi sicura. Mail, chat, software di messaggistica, telefonate. La crittografia era l'ultima barriera contro la ""pesca a strascico"" di miliardi e miliardi di dati messa in atto dalla Nsa. ""Riesce a decriptare veramente tutto? - si chiede Matteo Flora, esperto di informatica forense - Non credo. Non ha il passepartout per tutte le ""serrature"" di protezione inventate dai cyberesperti di sicurezza, altrimenti non chiederebbe formalmente la collaborazione dei vari Facebook, Google, Microsoft e altri. Però ora sappiamo che sta raccogliendo ""chiavi"" per decrittare, prima o poi le avrà tutte"". Ad esempio, la Nsa l'8 agosto scorso non aveva ancora trovato la chiave per scardinare Lavabit, il servizio di posta elettronica criptata su cui si appoggiava Snowden. Piuttosto che fornire al governo americano l'algoritmo, il fondatore Lader Levison ha deciso di chiudere il servizio lo stesso giorno. Come se ne esce? I governi di Brasile, India e Germania stanno pensando a un rimedio anch'esso epocale. E costosissimo. Costruire una rete alternativa, in cui il traffico dei pacchetti di dati rimanga in ambito regionale, che non debba cioè transitare a migliaia di chilometri di distanza nei server posti sul suolo americano. In altre parole, ricostruire Internet."
'Toy Story 4' torna questa estate. Oltre a Woody e Buzz arriva Forky,"Lo sceriffo Woody, l'astronauta Buzz Lightyear, ma anche la pastorella Bo Peep, la cowgirl Jessie, il cagnolino Slinky, il signor e la signora Potato tornano sul grande schermo grazie a Toy Story 4 , in tutto il mondo - Italia compresa - il prossimo giugno insieme a tanti nuovi personaggi. Primo fra tutti una forchetta di plastica che coinvolta nel grande girotondo sulle note di Joni Mitchell si interroga: ""Che ci faccio io qui? Non sono un giocattolo"". C'è grande attesa per il sequel del film che più ha cambiato la storia dell'animazione e che arriva nei cinema in un contesto completamente nuovo dopo l'addio del patron John Lasseter , accusato di comportamenti non adeguati con i suoi dipendenti. ""Sarà un film fantastico - aveva promesso Pete Docter a Roma tre anni fa per parlare di Inside Out - John Lasseter è completamente dedito, qualcosa di veramente emozionante. È un grande film dove ritroverete tutti i personaggi dei film precedenti ma spinti in una direzione completamente nuova. Penso che vi divertirete"". Poi però Lasseter è stato costretto a un passo indietro e Docter è diventato il capo degli uffici creativi della Pixar . Il regista è Josh Cooley , animatore cresciuto in casa Pixar, questo è il suo primo film da regista ma ha lavorato a Inside Out, Up, Ratatouille, e ha diretto il cortometraggio derivato da Inside Out in cui racconta il primo appuntamento di Riley. Toy Story 4 ritroverà le voci originali dei primi tre a partire da Tom Hanks che doppia Woody, Annie Potts che doppia la pastorella, Tim Allen che doppia Buzz Lightyear e Joan Cusack che doppia Jessie. Per la versione italiana si dovrà capire chi potrà sostituire l'amato Fabrizio Frizzi che doppiava lo sceriffo cowboy. A 'Toy Story 4' con Woody e Buzz arriva Forky. Woody ha sempre saputo quale fosse il suo posto nel mondo e la sua priorità è sempre stata prendersi cura del suo bambino, che si trattasse di Andy o di Bonnie. Ma l’arrivo di un nuovo riluttante giocattolo di nome Forky nella cameretta di Bonnie dà il via a una nuova avventura on the road insieme a nuovi e vecchi amici, che mostrerà a Woody quanto può essere grande il mondo per un giocattolo. ""Come molti, anche io avevo pensato che con Toy Story 3 si concludesse la storia"" afferma il regista Josh Cooley. ""E in effetti si concludeva la storia di Woody con Andy. Ma, come accade nella vita reale, ogni fine è in realtà un nuovo inizio. La vita di Woody in una nuova cameretta, con nuovi giocattoli e un nuovo bambino è qualcosa che non abbiamo mai visto prima. Ci siamo chiesti come sarebbe stato e da questa domanda ha cominciato a prendere vita una nuova storia che meritava di essere esplorata"". 'Toy Story 4' il 27 giugno nelle sale italiane. Con nuovi personaggi. Toy Story 4 arriva nove anni dopo l'ultimo capitolo e ben ventiquattro dopo quel primo film completamente realizzato in computer grafica e destinato a cambiare per sempre la storia dell'animazione: 361 milioni di dollari nel mondo, un Oscar speciale a John Lasseter per il ""primo film interamente animato al computer"" e una serie di recensioni che decretarono il trionfo del primo film della Pixar, un progetto che veniva da lontano. L'avventura della Pixar era iniziata sotto un altro nome (Graphics Group) come costola della LucasFilm nel 1979, ma è nel febbraio del 1986 che Steve Jobs l'acquisì sotto il nome che l'ha resa celebre. Di quell'anno è il primo corto realizzato da John Lasseter, un ex animatore Disney che sognava di fare un film completamente al computer, Luxo Junior, storia della lampada da scrivania che da quel momento divenne il simbolo dell'azienda di Lasseter e Catmull che in vent'anni ha accumulato 15 Oscar, 7 Golden Globe e 11 Grammy e un boxoffice complessivo sui 15 titoli prodotti di quasi 9 miliardi e mezzo di dollari. A quel primo corto ne seguirono altri, ma bisogna arrivare al 1988 per vedere in nuce i primi elementi che verranno sviluppati poi in Toy Story . Il corto di quell'anno, Tin Toy, aveva per protagonista un piccolo giocattolo di latta (un one man show con tanto di tamburo, piatti e fisarmonica) vittima delle angherie di un bimbo di pochi mesi, fu il primo corto in Cgi a vincere l'Oscar, e buttò le basi per la storia del ragazzino Andy e dei suoi giochi, il cowboy Woody e l'astronauta Buzz Lightyear. Basta guardare poche immagini di quel corto (il bimbo sembra un bambolotto e si muove praticamente a scatti) e paragonarlo al film del '95 per capire che passi da giganti aveva fatto l'animazione in sette anni, soprattutto per quel che riguardava i personaggi umani. ""Toy story"" compie vent'anni - Il trailer originale. A quel primo film campione di incassi e di critica ne sono seguiti altri due Toy Story 2 nel 1999 e Toy Story 3 (il primo in 3D) nel 2010, entrambi grandi successi al botteghino (il terzo ha superato il miliardo di dollari nel mondo) . ""Dal punto di vista tecnico quando abbiamo iniziato a lavorare a Toy Story c'erano un sacco di restrizioni, cose che non potevamo realizzare facilmente o per niente come l'acqua, i vestiti. Se rivedo quei primi film mi fa veramente effetto - aveva raccontato Pete Docter che di Toy Story firmava il soggetto insieme ad Andrew Stanton, Wall-e e Joe Raft - Ora sia dal punto di vista tecnico che artistico posso dire che non c'è nulla che non si possa fare. E ogni giorno si inventa qualcosa di nuovo. Ma al di là dell'aspetto tecnico posso dire che nella sostanza non è cambiato nulla per quel che riguarda il nostro rapporto con le storie e i personaggi. Poter vedere un personaggio cambiare e crescere rimane la gioia di chi ama il cinema e la soddisfazione del nostro mestiere. In questi vent'anni la Pixar è diventata molto più grande, siamo passati da una cinquantina di persone a 1200. Ciò nonostante il cuore della Pixar è rimasto lo stesso: rispondere all'interrogativo perché raccontiamo storie? Non importa se sono storie che parlano di macchine, giocattoli, cimici o altro, parliamo sempre di noi e delle nostre esperienze di vita. E il motivo è che crediamo nel fatto che se noi proviamo un'emozione forte anche il pubblico lo proverà""."
"Mille materie, è Teiuto: ecco la piattaforma di social e-learning","PRENDERE ripetizioni di inglese o fotografia, imparare a suonare la chitarra o il pianoforte, anche se l'insegnante sta a 200 chilometri di distanza. E tutto gratuitamente per i tutor. L'idea di una piattaforma di social learning online che metta in contatto tutor e ""apprendisti"" è venuta a Appsolut Studio, un gruppo di quattro universitari dell'Alma Mater di Bologna tra i 20 e i 24 anni: Marcello Violini, Christian Filippetti, Lorenzo Nargiso (studenti di informatica per il management) e Federico Giuggioloni (studente di informatica). ""Teiuto"" - così si chiama la piattaforma - dà la possibilità a chiunque abbia una conoscenza in una disciplina, di mettersi in ""vetrina"" e guadagnare da subito sfruttando le proprie doti. Le lezioni si svolgono in videoconferenza e il tutor può aggiungere una cerchia di allievi, organizzare un calendario, comunicare con gli studenti usando un servizio di messaggistica interna. Basta cliccare su https://teiuto.com , registrarsi come studente o tutor, selezionare la materia di interesse e la città e mettersi in contatto con l'insegnante scelto. ""Dei pagamenti non ci occupiamo noi altrimenti questo implicherebbe dei costi per noi e quindi per gli utenti, invece la gratuità è uno dei nostri punti forti, insieme alla qualità degli strumenti che mettiamo a disposizione"" spiega Marcello Violini. ""Lasciamo quindi che la questione economica se la gestiscano tra loro. Per ora noi non ci gaudagniamo niente, anzi... mettendo a disposizione anche lo streaming dei dati ci rimettiamo. Contiamo di monetizzare in futuro, senza però che costi un euro ai nostri iscritti. Per ora, a soli 3 giorni dal lancio contiamo già 450 iscritti tra tutor e 'apprendisti', solo grazie alla diffusione virale via social network. Con oltre mille materie tra cui scegliere, vorremmo diventare una community per la conoscenza""."
Tutti i segreti dei numeri in una mostra che conta,"SI INTITOLA ""Numeri. Tutto quello che conta, da zero a infinito"" la mostra allestita al Palazzo delle Esposizioni di Roma che rimarrà aperta fino 31 maggio 2015. Il percorso espositivo è composto di 11 sezioni che dal passato accompagano al futuro tra installazioni multimediali, attività di laboratorio e reperti antichi. Si va dal cervello umano, predisposto a manipolare numeri e quantità, ai primi calcolatori della storia, dal manoscritto di Fibonacci alle ultime frontiere della tecnologia. E non solo gli scienziati, amanti dei numeri e loro conoscitori, saranno affascinati dalla mostra, anzi, l'obiettivo dichiarato è proprio arrivare a chi la matematica l'ha sempre trovata ostica, e pure ai bambini: ""La cultura è unica, non esistono divisioni tra settori al suo interno: Archimede fa parte della cultura antica allo stesso modo di Euripide"", ha dichiarato il curatore Claudio Bartocci. Dai numeri, poi, il passo verso l'arte figurativa, la musica e la letteratura sembrerà quasi naturale. Perché spesso sui numeri sono basate le opere di molti artisti. Il segreto, quindi, non è guardare i numeri con diffidenza ma lasciarsi trasportare in un viaggio che dall'economia, la medicina e la vita quotidiana, porterà il visitatore nello spazio e pure negli intrecci tra matematica e misticismo."
"Australia, la megafauna scomparsa a causa del clima","CANGURI alti due metri e diprotodonti, vombati grandi come rinoceronti, si estinsero a causa del cambiamento climatico e non per gli esseri umani. Lo rivela uno studio con una nuova chiave possibile per risolvere il dilemma, che divide gli scienziati, su cosa abbia causato l'estinzione in massa 50 mila anni fa della megafauna australiana. E' grazie ai nuovi risultati ottenuti dall'osservazione del ricchissimo sito fossile di Lancefield nell'altipiano Macedon, 73 km a nord di Melbourne, che gli studiosi puntano ora il dito sullle trasformazioni del clima. ""La siccità fu molto severa a quel tempo, e stiamo cominciando a vedere sempre più evidenze di un cambiamento climatico massiccio in quel periodo nel sud-est dell'Australia"", scrive l'archeologo Joe Dortch dell' Università del Western Australia , in uno studio che verrà pubblicato sulla rivista Quaternary Science Reviews . ""Lo dimostra il fatto che in quella che era la palude di Lancefield, l'ultima fonte d'acqua sopravvissuta alla siccità, fra i resti fossili di canguri giganti non vi erano individui giovani o anziani''. In particolare, spiega lo studioso, ciò dimostra ""che i membri più vulnerabili del gruppo erano già scomparsi prima in altri luoghi e che quelli erano i più sani e gli ultimi della specie. Se fosse stato un luogo in cui esseri umani cacciavano, avremmo trovato i resti di una gamma più ampia di animali"", aggiunge Dortch. ""Le migliaia di fossili recuperati nella palude di Lancefield risalgono a periodi fra e 80 mila e 50 mila anni fa, e il periodo più recente coincide con l'arrivo di esseri umani in Australia e con una siccità estremamente severa, che durò forse per millenni"", chiarisce ancora Dortch. Il sito scoperto nel 1843, da cui sono stati recuperate migliaia di resti fossili, è studiato dagli archeologi sin dagli anni 1970 ed è di grande valore, perché contiene evidenze di coesistenza tra megafauna ed esseri umani."
"Riforme, sul Senato il governo fa l'accordo con Lega e Forza Italia. Renzi: ""Ottimo""","ROMA - Sulle riforme, Matteo Renzi mette in tasca l'accordo con Forza Italia e gela il Movimento 5 Stelle. In attesa dell'incontro Pd-M5S di mercoledì prossimo, infatti, il governo trova l'intesa con Lega e Fi sugli emendamenti al disegno di legge che riduce i poteri di Senato e Regioni . Lo annuncia in una nota il vicepresidente leghista del Senato, Roberto Calderoli . Intanto il premier commenta: ""Il Senato non sarà elettivo. Infrastrutture, energia, commercio con l'estero, promozione turistica sono materie che passano dalle Regioni allo Stato, il Cnel viene abolito, le indennità dei consiglieri regionali diventano come quelle dei sindaci. Si tratta di un ottimo punto di arrivo"". ""È stata trovata la quadra - dice poi l'esponente del Carroccio -, chi la dura la vince"". Sono stati depositati, infatti, gli emendamenti firmati da Calderoli e dal presidente della commissione Affari costituzionali, Anna Finocchiaro (Pd), alla riforma costituzionale che quindi ""è in grado di partire serenamente"", si legge nel comunicato. ""Alla fine andiamo verso un vero Senato delle autonomie come quello tedesco dotato di pieni poteri, le Regioni incrementeranno la propria autonomia e finalmente i principi del federalismo fiscale saranno costituzionalizzati"", prosegue la nota. A ruota, la Finocchiaro annuncia: entro luglio il voto in aula. LEGGI Boschi al M5S: si parte dall'Italicum / Addio al bicameralismo I numeri. ""Il Senato della Repubblica è composto da 95 senatori rappresentativi delle istituzioni territoriali e da cinque senatori che possono essere nominati dal presidente della Repubblica"". E' quanto si legge nell'emendamento dei relatori al ddl costituzionale, in merito alla composizione del nuovo Senato. Nomine Colle. Si conferma dunque la possibilità per il capo dello Stato di ""nominare senatori cittadini che hanno illustrato la patria per altissimi meriti nel campo sociale, scientifico, artistico e letterario"". Tali senatori però potranno restare in carica per 7 anni, senza la possibilità di essere rinominati e non possono superare il numero di 5. Ripartizioni. E poi: 74 senatori ""sono eletti dai consigli regionali e dai consigli delle Province autonome di Trento e di Bolzano fra i loro membri, in proporzione alla loro composizione. Nessuna Regione può avere un numero di senatori inferiore a tre; il Molise, la Valle d'Aosta/Valle d'Aoste e le Province Autonome di Trento e di Bolzano ne hanno uno - si legge ancora nell'emendamento dei relatori -. La ripartizione dei seggi tra le Regioni si effettua, previa applicazione delle disposizioni del precedente comma, in proporzione alla loro popolazione, quale risulta dall'ultimo censimento generale, sulla base dei quozienti interi e dei più alti resti. Ventuno senatori sono eletti dai consigli regionali e dai consigli delle Province autonome di Trento e di Bolzano fra i Sindaci dei comuni della Regione, nella misura di uno per ciascuna"". Durata mandato. La durata del mandato dei senatori coincide con quella degli organi delle istituzioni territoriali nelle quali sono stati eletti. Con legge approvata da entrambe le Camere sono disciplinate le modalità di elezione dei membri del Senato tra i consiglieri regionali e i sindaci, nonché quelle per la loro sostituzione, entro sessanta giorni, in caso di cessazione dalla carica elettiva regionale o locale"". Immunità anche ai senatori. Anche i senatori godranno della immunità parlamentare. Uno degli emendamenti dei relatori al ddl costituzionale, infatti, prevede l'istituto anche per i senatori, a differenza di quanto era previsto nel testo originario del governo, che riconosceva le guarentigie solo ai deputati. L'emendamento dei relatori chiede di ""sopprimere l'articolo 6"" del testo originario di riforma che modificava le ""Prerogative dei parlamentari"", ossia l'articolo 68 della Costituzione che recita: ""I membri del parlamento non possono essere chiamati a rispondere delle opinioni espresse e dei voti dati nell'esercizio delle loro funzioni. Senza autorizzazione della Camera alla quale appartiene, nessun membro del parlamento può essere sottoposto a perquisizione personale o domiciliare, nè può essere arrestato o altrimenti privato della libertà personale, o mantenuto in detenzione, salvo che in esecuzione di una sentenza irrevocabile di condanna, ovvero se sia colto nell'atto di commettere un delitto per il quale è previsto l'arresto obbligatorio in flagranza. Analoga autorizzazione è richiesta per sottoporre i membri del parlamento ad intercettazioni, in qualsiasi forma, di conversazioni o comunicazioni e a sequestro di corrispondenza"". Elezione del presidente della Repubblica. All'elezione del presidente della Repubblica, secondo il testo dei relatori, ""partecipano tre delegati per ogni Regione, eletti dal Consiglio regionale in modo che siano assicurati l'equilibrio di genere e la rappresentanza delle minoranze. La Valle d'Aosta ha un solo delegato"". Corsie preferenziali. In uno degli emendamenti si legge pure che il governo può chiedere alla Camera che un disegno di legge essenziale per il programma sia sottoposto a votazione finale entro 60 giorni dalla richiesta, o anche meno, e decorso il termine il provvedimento è posto in votazione senza modifiche. Emendamenti ad hoc. Previsto il divieto di approvare emendamenti estranei all'argomento dei decreti durante il loro esame parlamentare. I poteri del Senato. Le leggi ordinarie sono approvate soltanto dalla Camera. Ma entro 10 giorni il Senato, su richiesta di un terzo dei suoi membri, può chiedere di esaminarle, proponendo modifiche entro 30 giorni. L'ultima parola è però della Camera che decide entro altri 20 giorni. Per le leggi che hanno impatto su Regioni e Comuni la Camera deve pronunciarsi a maggioranza assoluta in caso di richiesta di modifiche da parte del Senato. L'Assemblea di Palazzo Madama ha anche poteri di controllo sull'attuazione delle leggi, delle politiche pubbliche e della Pubblica Amministrazione. Per che cosa resta il bicameralismo. Ma per quali funzioni rimarrà il bicameralismo? La funzione legislativa - si legge in un altro emendamento - è esercitata collettivamente dalle due Camere per le leggi di revisione della Costituzione e le altre leggi costituzionali, per le leggi di attuazione delle disposizioni costituzionali in materia di referendum popolare, per le leggi che autorizzano la ratifica dei trattati relativi all'appartenenza dell'Italia all'Unione europea, per le leggi che danno attuazione all'articolo 117, secondo comma, lettera p), per la legge di cui all'articolo 122, primo comma e negli altri casi previsti dalla Costituzione. Le altre leggi sono approvate dalla Camera dei deputati"". Enti locali e ricorso al debito. ""I Comuni, le Città metropolitane e le Regioni - è il contenuto di una modifica depositata dai relatori - hanno un proprio patrimonio, attribuito secondo i principi generali determinati dalla legge dello Stato. Possono ricorrere all'indebitamento solo per finanziare spese di investimento, con la contestuale definizione di piani di ammortamento e a condizione che per il complesso degli enti di ciascuna Regione sia rispettato l'equilibrio di bilancio. E' esclusa ogni garanzia dello Stato sui prestiti dagli stessi contratti"". Addio alle Province. Dalla Costituzione scompaiono una volta per tutte le Province, già rivoluzionate dal governo Renzi ."
"Recuperare l'energia dalle frenate come in F1, il treno ecologico passa da MyRails","TORINO - Se il treno arriva in ritardo, almeno sarà ecologico. Può essere una magra consolazione per il popolo dei pendolari ma è un passo in avanti verso la sostenibilità ambientale del trasporto pubblico. Una coppia di nuove tecnologie sarà in grado di ridurre il consumo di energia elettrica su tutta la rete ferroviaria europea. La prima è importata dai bolidi della Formula 1 (si chiama Kers, acronimo di Kinetic Energy Recovery System) ed è un sistema montato a bordo del treno per recuperare l'energia rilasciata dal convoglio durante la frenata. La seconda è la sperimentazione di veri e propri caricabatterie sotto i binari. In gergo si chiamano sottostazioni bidirezionali e permettono di accumulare quest'energia liberata dal treno quando si ferma in stazione e che di solito viene trasformata in calore e sprecata. L'elettricità accumulata in questi generatori sotterranei potrà essere trasferita ad altri treni nei paraggi o addirittura venduta alle locali società energetiche. Una vera rivoluzione green nel mondo delle strade ferrate che sarà al centro del progetto europeo MyRails a cui partecipano 16 partner come Trenitalia, Rfi, le metropolitane di Madrid e di Londra, e il cui capofila è l'Inrim, l'istituto italiano di ricerca che misura un po' di tutto, dal tempo all'energia, dalle distanze al peso. ""Il problema della scarsa efficienza energetica riguarda soprattutto i trasporti ferroviari regionali, non le linee ad alta velocità"", spiega Domenico Giordano , ricercatore dell'Inrim e coordinatore del progetto. ""Con queste due tecnologie nei prossimi anni si potrà risparmiare dall'11 al 20 per cento di tutta l'elettricità consumata ogni anno dalla rete ferroviaria europea. In termini economici si tratta di una cifra che al massimo può raggiungere i 400 milioni di euro all'anno"". Un bello sconto ma oltre alla bolletta anche l'ambiente tirerà un sospiro di sollievo. ""Con i treni green "", prosegue il ricercatore dell' Inrim , ""si eviteranno oltre 2 milioni di tonnellate di emissioni in atmosfera di anidride carbonica, il principale gas serra a cui è imputato il riscaldamento globale"". Il progetto, che partirà a inizio settembre, vale 2,5 milioni di euro ed è finanziato nell'ambito di Horizon 2020, il programma europeo dedicato alla ricerca applicata e all'innovazione tecnologica, e da Euramet, la rete internazionale degli istituti di metrologia. MyRails durerà in tutto tre anni e prevede anche analisi e test sulle linee tradizionali di Trenitalia. ""La ricerca servirà anche a quantificare con precisione i consumi elettrici dei treni. - conclude Giordano - Fino ad oggi le società di gestione delle ferrovie in Europa hanno sempre pagato un forfait annuale per l'elettricità ma dal 2019 il conto sarà bilanciato sul consumo effettivo di energia""."
“Salvate i delfini”: la figlia di Jfk sfida il Giappone,"NEW YORK - Il grande telo blu messo come protezione dai pescatori toglie le immagini agli attivisti che sono corsi sulla spiaggia della baia di Taiji ma non copre il rumore della mattanza: i fischi strazianti dei delfini, le urla degli uomini, i colpi secchi dentro l’acqua, i tonfi delle piccole imbarcazioni che sbattono una contro l’altra. Giappone, mattanza delfini: uccisi 30 e i pescatori si nascondono. Nemmeno Caroline Kennedy riesce a fermare la strage che si ripete ogni anno nella città giapponese: la nuova ambasciatrice americana, la prima donna a Tokyo, ci ha provato per tutto il week end, sino a postare, con una pratica inusuale, la sua protesta su Twitter: «Sono profondamente preoccupata per la disumanità della caccia. Il governo americano è contrario a questo pratica». In carica da novembre, molto legata ad Obama, la figlia di Jfk ha poi tentato di convincere il governo giapponese, con cui ha già ottimi rapporti, a cambiare linea ma non c’è stato niente da fare. Inutile anche l’avere al fianco il collega inglese Timothy Hitchens che ha manifestato ufficialmente il suo dissenso con una lettera aperta. Inutile anche l’appello di Yoko Ono, la vedova di Lennon: «Fermatevi, i bambini di tutto il mondo vi odieranno». Giappone, la strage dei delfini: in campo anche Yoko Ono Dura la replica del governatore della provincia di Wakayama, Yoshinobu Nisaka: «La caccia è un’antichissima tradizione giapponese, la civiltà prevede il rispetto dei vari punti di vista». Più morbido il comunicato ufficiale del governo, ma altrettanto deciso: “Non fermeremo uno dei cardini della nostra cultura popolare». La baia di Taiji diventa famosa nel 2010 quando il documentario The Cove vince l’Oscar e racconta al mondo quello che avviene in quelle acque. L’ex fotografo del National Geographic, Louie Psihoyos segue l’azione degli ambientalisti dell’organizzazione no profit Sea Sheperd che lottano da sempre per fermare i pescatori giapponesi, a guidarli è Ric O’ Barry, Una storia dentro la storia, una leggenda tra i pacifisti del mare: è l’uomo che catturò e addestrò i delfini che si sono alternati nel famoso telefilm Flipper, sino a quando, secondo lui, un mammifero gli si suicida tra le braccia decidendo volontariamente di smettere di respirare e lui capisce che la cattività non è un bene per gli animali ma un dramma. E così da allora diventa un difensore dei delfini facendosi arrestare più volte nel tentativo di farli evadere dai parchi marini di tutto il mondo. Questa volta sono oltre duecento i delfini intrappolati nella gabbia mortale, tra di loro molti cuccioli e alcuni esemplari rari, oltre cinquanta vengono uccisi, altrettanti catturati. Gli attivisti di Sea Sheperd sono in lacrime, disperati sulla spiaggia, tenuti a distanza dalla polizia: secondo le loro stime, ogni anno sono oltre 20mila i delfini uccisi dai pescatori giapponesi. Una mattanza che è anche un rischio per la salute visto che queste acque sono piene di mercurio: ma la denuncia non serve a niente. Il grande telo blu viene tolto, sull’acqua ancora piena di schiuma restano le chiazze di sangue dei delfini."
"Stazione spaziale fuori controllo, per la Protezione civile rientro previsto all'alba del primo aprile","ROMA - Ora dopo ora i dati consentono stime più precise. La stazione spaziale cinese Tiangong 1 dovrebbe fare il suo ingresso nell'atmosfera terrestre attorno alle 2.50 ora di Greenwich (in Italia saranno le 4.50) di domenica 1 aprile. Allo stato, ""non è ancora possibile escludere la remota possibilità che uno o più frammenti del satellite possano cadere sul nostro territorio"". Sono le ultime analisi degli esperti analizzate nella riunione del tavolo tecnico che si è tenuto al Dipartimento della Protezione Civile nel pomeriggio. Gli esperti hanno inoltre ribadito che le finestre d'interesse per l'Italia potranno essere confermate e definite nelle 36 ore precedenti il rientro e che allo stato la possibilità che uno o più frammenti della stazione spaziale possano cadere sul territorio italiano è di circa lo 0,02%. Alla riunione, oltre ad esperti dell'Asi, hanno partecipato il consigliere militare della Presidenza del Consiglio, i rappresentanti dei ministeri dell' Interno, della Difesa e degli Esteri, Enac, Enav, Ispra e la Commissione speciale di Protezione civile. Le previsioni di rientro, spiega la Protezione Civile, sono soggette a continui aggiornamenti perché legate al comportamento della stazione spaziale rispetto all'orientamento che assumerà nello spazio e agli effetti che la densità atmosferica imprime agli oggetti in caduta, nonché alle conseguenze sulla materia dell'attività solare. Alla luce di tutte queste variabili, allo stato la previsione di rientro sulla Terra è stimata per il primo aprile alle ore 2:50 UTC (ora italiana 4:50), con una finestra di incertezza di circa 20 ore. Al termine della riunione, il Dipartimento ha ribadito le indicazioni utili alla popolazione affinché adotti responsabilmente comportamenti di auto protezione: stare al chiuso anziché all'aperto, lontani da finestre e porte vetrate, evitate sottotetti e prediligere i piani bassi. All'interno degli edifici, i punti più sicuri strutturalmente sono, per gli edifici in muratura, sotto le volte dei piani inferiori e nei vani delle porte inserite nei muri portanti (quelli più spessi), per gli edifici in cemento armato, in vicinanza delle colonne e, comunque, in vicinanza delle pareti. Il Dipartimento sottolinea inoltre che alcuni frammenti di grandi dimensioni potrebbero sopravvivere all'impatto e contenere idrazina: chi lo dovesse avvistare, non deve toccarlo, si deve mantenere ad una distanza di 20 metri e lo deve segnalare immediatamente alle autorità competenti."
"Olanda-Cile 2-0: Van Gaal fa filotto, la Roja aspetta il Brasile","SAN PAOLO – Nel girone risultato fatale alla Spagna campione in carica, è l’Olanda a chiudere al primo posto, a punteggio pieno, da dominatrice. La terza vittoria arriva nello scontro diretto per la leadership, contro un Cile che fa il suo meglio per vincere ma paga la sua generosità. Le avversarie degli Orange e della Roja designate dalle gare che hanno chiuso il gruppo A: il Cile dovrà vedersela (sabato 28 giugno alle 18 a Belo Horizonte) con la prima del raggruppamento, cioè il Brasile padrone di casa che, agli ottavi di un Mondiale, ha già affrontato e battuto i cileni in ben due occasioni (1998 e 2010). Agli arancioni, invece, domenica 29 a Fortaleza (sempre alle 18) toccherà il Messico. POCHE EMOZIONI FINO AL RIPOSO – Senza lo squalificato Van Persie, Van Gaal gioca senza un vero e proprio centravanti, lasciando a Lens il ruolo di punta centrale con Robben e Kuyt a supporto. Sampaoli risponde con un 3-5-2 molto accorto, con Vidal tenuto in panchina a riposare. La partita, già dal primo tempo, appare congelata. L’Olanda, che ha a disposizione due risultati su tre per chiudere al primo posto, aspetta il Cile nella propria metà campo lasciando a Robben l’incombenza di guidare le ripartenze ( e sarà proprio il giocatore del Bayern, in una sua fuga solitaria, a creare l’unica vera palla-gol di un primo tempo al bromuro. Sul fronte opposto, è Sanchez a provarci con maggior convinzione ma il Niño Maravilla non trova il varco giusto, tenuto a bada da una difesa che non esita a usare le maniere forti (rischiando anche il fallo da rigore). LE SOSTITUZIONI SMUOVONO IL MATCH – Sampaoli prova a cambiare registro nella ripresa, inserendo Valdivia e Beausejour e passando alla difesa a quattro. La partita, in effetti, cambia volto ma non nel senso auspicato dal ct della Roja, perché anche Van Gaal apporta due modifiche, che si riveleranno decisive. Fuori un abulico Lens e Sneijder, mai capace di illuminare la scena nella calda giornata di San Paolo, dentro Depay e Fer. Proprio il giocatore del Norwich, quattro minuti dopo il suo ingresso in campo, sblocca il match tramutando in oro il cross di Janmaat, su azione da calcio d’angolo. DEPAY CONCEDE IL BIS – Mancano dieci minuti alla fine e il Cile comincia ad accumulare punizioni, puntando sull’altro subentrato Pinilla, ma il rischio più grosso per la porta di Cillessen arriva da una deviazione di testa di De Jong, respinta sulla linea da De Vrij. Mentre il Cile è impegnato nell’assedio finale, l’Olanda si affida al contropiede ed i risultati, come al solito, le danno ragione: Blind mette in movimento Robben che va via come un treno fino alla linea di fondo, scarico in mezzo per Depay che ha seguito l’azione e segna il suo secondo gol in altrettante gare. Manca un minuto al termine e il Cile alza bandiera bianca: salvo sorprese, se la vedrà ancora con la Seleçao, sperando di smentire il classico “non c’è due senza tre”. OLANDA-CILE 2-0 (0-0) OLANDA (3-4-1-2): Cillessen 6.5; de Vrij 6, Vlaar 6.5, Blind 5.5; Janmaat 6, Wijnaldum 5.5, De Jong 6, Kuyt 5.5 (44' st Kongolo sv); Sneijder 5 (30' st Fer 6.5); Lens 5 (23' st Depay 7), Robben 7. In panchina: Verhaegh, Fer, de Guzmán, Huntelaar, Clasie, Vorm, Martins Indi, Veltman, Krul. Allenatore: Van Gaal CILE (3-4-1-2): Bravo 6; Silva 6 (24' st Valdivia 6), Medel 6, Jara 6.5; Isla 6, Aránguiz 6, Díaz 6, Mena 6.5; Gutierrez 5.5 (2' st Beausejour 5.5); Sánchez 6.5, Vargas 5 (36' st Pinilla sv). In panchina: Orellana, Herrera, Fuenzalida, Paredes, Toselli, Albornoz, Carmona, Vidal, Rojas. Allenatore: Sampaoli ARBITRO : Gassama (Gambia) RETI : 32' st Fer, 47' st Depay ANGOLI : 2-7 AMMONITI : Silva, Blind RECUPERO : 1' e 3'"

headline,full_text
"Woodcock davanti al Csm, il legale: ""Vannoni inattendibile""","Le accuse contro il pm della procura di Napoli, John Henry Woodcock e Celeste Carrano devono essere riscritte. È questo l'incarico che la sezione disciplinare del Csm ha affidato al pg di Cassazione. Di fatto il procuratore generale nella sua relazione che integra quella precedente riporta che Woodcock ""all’inizio dell’audizione di Vannoni, ha invitato la persona informata sui fatti a guardare dalla finestra il carcere di Poggioreale, chiedendogli se vi volesse fare una vacanza"". Nell'integrazione il pg della Cassazione, Mario Fresa, racconta alcune fasi del faccia a faccia tra Woodcok e Vannoni, ex consiglioere di palazzo Chigi e sentito come testimone. ""Ha mostrato a Vannoni - scrive il pg nell’atto consegnato al Csm - dei fili che gli disse essere microspie, facendogli percepire, senza che ciò corrispondesse al vero, di essere stato intercettato. In tal modo - si legge nell’incolpazione della Procura generale della Suprema Corte - la persona informata dei fatti si è sentita ’sconvolta, frastornatà e scioccata"". E alle accuse mosse dal pg di Cassazione ha risposto il legale di Woodcock, Marcello Maddalena: ""Vannoni non è affidabile nè attendibile. Ecco perchè abbiamo presentato un’ampia richiesta di testi"". Il legaleha anche ricordato che Vannoni dichiarò che, al palazzo di giustizia di Napoli il giorno della sua audizione, era stato tenuto un’ora al freddo e poi di essere stato in una stanza piena di fumo: ""Woodcock non fuma più da anni"", ha rilevato Maddalena. La prossima udienza a carico di Woodcock e di Carrano si svolgerà il prossimo 15 marzo."
"Consip, Renzi sentito come persona informata dei fatti","Prima ci sono stati l'interrogatorio e il confronto tra il ministro Luca Lotti e il testimone Luigi Marroni, già amministratore delegato di Consip. Poi è stata la vota dell'ex premier Matteo Renzi, sentito la scorsa settimana in caserma nell'ambito dell'inchiesta dai pubblici ministeri di Roma, come persona informata sui fatti. Renzi è stato ascoltato per provare a chiarire proprio il ruolo nella vicenda di Lotti, che all'epoca dei fatti era sottosegretario a Palazzo Chigi, quando avrebbe informato Marroni che un'inchiesta a Napoli stava guardando agli appalti gestiti dalla società. Convocato la scorsa settimana dai magistrati, Renzi era già stato ascoltato dagli avvocati che difendono Lotti, che è indagato per violazione di segreto e favoreggiamento. Marroni ha ribadito che il braccio destro dell'ex premier lo avvisò dell'inchiesta - ma non fu il solo -, ma Lotti ha sempre detto di non saperne nulla. È intanto stato rimandato a fine maggio il processo a Napoli per l'imprenditore Alfredo Romeo e il suo collaboratore Ivan Russo. Entrambi sono accusati di concorso in corruzione in uno stralcio dell'indagine su Consip."
E la Formula 1 sulla pay-tv va fuori strada,"La effeuno ha acceso i motori l'altra notte. In pochi se ne sono accorti. Questione d'Australia lontana, di fusi orari, di Melbourne e prove libere del primo Gran premio dell'anno. E poi si sa: il venerdì di libere difficilmente va in diretta video. Solo che stavolta in video ci è andato eccome. Ma solo sulla pay tv, su Sky. Gran parte degli italici tifosi gioirà poco o niente. Sono gli abbonati Rai. Per loro la effeuno già da oggi spegnerà i motori. Neanche il tempo di accenderli. Oddio. Resterà accesa in differita. Che non è la stessa cosa. Che sa di minestra riscaldata. Col dado. Perché la Rai trasmetterà Australia e Malesia e altre 8 gare in ritardo di almeno 3 ore. E così per la pole. Vedi oggi: qualifiche fissate alle 13,55 su Raidue, ma si sono disputate alle 7 ora italiana. Questo prevede l'accordo spartitorio Sky-Rai. Più che una spartizione una rivoluzione. L'unica vera novità del mondiale al via domani con il primo di 19 Gp tutti in diretta pay e, anzi, ingrassati di 30 ore live e della qualità Sky, persino con canale dedicato (il 206) per gli abbonati pay che hanno inserito nel pacchetto la effeuno (10 euro al mese in più, 360 e rotti partendo da zero). E però 19 Gp dimagriti per gli altri, gli abbonati Rai, causa 9 dirette e ben 10 differite, comprese Australia e Malesia, cioè le prime due gare dell'anno. Inclusa Montecarlo, LA gara dell'anno. Non è colpa di nessuno ed è colpa di tutti. Perché sono gli affari, bellezza. Patron Ecclestone, gestore dei diritti commerciali del Circus, ha chiesto tot (si parla di almeno 50 milioni di euro) e c'è chi ha accettato e chi no. Per cui colpa di Sky che ha detto sì e colpa della Rai che ha detto no. Ognuno ha le sue ragioni. I primi vogliono aumentare l'offerta e trovare nuovo pubblico (dal picco di oltre 5 mln di abbonati 2011 meno 200mila unità); i secondi, in tempo di spending review, hanno cercato di non urtare la sensibilità del contribuente sia esso tifoso o meno di pistoni e cilindri. Girati a Sky, detentrice dei diritti, circa 20 mln. Colpa di tutti. Anche dei team. Ferrari compresa, il più team di tutti. E colpa degli sponsor che, come le squadre, non si sono impuntati per garantire maggiore visibilità. E colpa di un precedente su cui è stato modellato questo accordo: la spartizione della F1 decisa in Inghilterra a fine 2011 tra Sky e Bbc. Solo che i dati di una recente ricerca raccontano che, confrontando le prime 11 gare 2011 (ultime tutte in chiaro) e 2012 (metà live e metà no) l'audience media si è dimezzata passando da 4,17 mln a evento a 2,2 (salita a 3,8 per gare trasmesse live da entrambe le tv. Per cui un meno 10%). Questo considerando solo le dirette Sky e Bbc. Aggiungendo anche chi ha guardato le differite (dato sovrastimato perché parte degli abbonati Sky potrebbe aver riguardato le differite Bbc) ci si attesta a 3,74 mln a Gp. Comunque in calo. E dire che i boss dei team, ancora ieri a Melbourne, si dicevano sereni e tranquilli perché questo tipo di televisione garantisce più qualità e poi guardate negli Usa, lì è tutto pay e funziona bene, dicevano. Unici incolpevoli i tifosi. E il paradosso è che sono arrabbiati tutti. C'è malumore persino fra gli abbonati Sky. Chi perché ha visto ridursi il numero di sport offerti e il calcio internazionale e chi non intende aggiungere altri 10 euro ai pacchetti. E malumore fra il pubblico Rai, costretto a tornare agli anni Settanta, ai nonni e genitori calcistici che aspettavano il secondo tempo della partita di A trasmessa la domenica pomeriggio. Il calcio, sempre lui. Non arriva a sproposito. Gli Ecclestone, i team, le pay tv forse non hanno tenuto presente un aspetto basilare: il tifoso di motori è molto diverso da quello del pallone. La sua abitudine al tifo non è settimanale come quella del collega calcistico che va o andava allo stadio ogni domenica e per cui oggi più incline a pagare un abbonamento tv che glielo offra di continuo. Il tifoso effeuno di solito attende un anno per poter assistere dal vivo a un Gp. Questa sua attitudine si traduce in un diverso approccio video. Il calciofilo vuole tutto, ha fretta, vuole scaldarsi col tifo. Quello dei motori s'infuria, ma è più riflessivo. Questo tifoso perdona anche certi ritmi più pacati - è un eufemismo - delle telecronache Rai. E non disdegna l'abbiocco di metà gara. È un rito anche il pisolo. Nonostante tutti gli artifici (vedi le gomme che si consumano velocemente) introdotti per ravvivare lo show e catturare i più giovani. Ma per i più giovani spesso è papà che paga la pay. E il papà effeuno ama il pisolo e sa attendere anche una differita. Chi invece paga pay col cavolo che si abbiocca."
"Lavoro nero e clandestini, denunce e sanzioni","Lotta al lavoro nero , continuano i controlli di polizia e Guardia di Finanza a contrasto del sommerso e dell'immigrazione clandestina. Nuova operazione nel Napoletano, monitoraggi sulle attività tessili e sartoriali: raffica di denunce e verbali. In azione gli agenti del commissariato di Giugliano in Campania, dei loro colleghi del Reparto Prevenzione Crimine della Campania e del Reparto Mobile di Napoli insieme con i militari della tenenza della Gdf di Frattamaggiore che nella mattinata di ieri hanno passato al setaccio le attività industriali nel settore tessile e della produzione di capi d'abbigliamento della zona attorno a Sant’Antimo Durante i controlli, finalizzati a contrastare lo sfruttamento del lavoro nero e dell’immigrazione clandestina, agenti e militari hanno monitorato la posizione di 47 dipendenti. Tra loro, ben 27 risultavano non inquadrati sotto il profilo lavoratori. Sono stati scoperti, inoltre quattro lavoratori risultati clandestini che sono “costati” una denuncia ai titolari delle ditte dove sono stati scoperti a lavorare. Elevate sanzioni salatissime."
"Xinjiang, il partito: ""Pena di morte per i ribelli""","Pechino - Il presidente cinese Hu Jintao ha rinunciato a partecipare ai lavori del G8 all'Aquila ed è rientrato in patria precipitosamente per far fronte alla crisi nel Xinjiang, la regione del nordovest della Cina dove 156 persone sono state uccise nel fine settimana in scontri tra membri della minoranza etnica degli uiguri e forze dell'ordine. Annunciando la decisione di Hu, che ha compiuto una visita ufficiale di tre giorni in Italia, il ministro degli Esteri cinese Yang Jiechi ha sottolineato che la visita, nel corso della quale Hu Jintao ha incontrato il presidente della Repubblica Giorgio Napolitano e il presidente del Consiglio Silvio Berlusconi è stata ""un grande successo"". La delegazione cinese al G8 è guidata dal membro del Consiglio di Stato Dai Bingguo. ""Pena di morte"" La decisione di Hu Jintao dimostra quanto sia tgrave la situazione nello XinJiang (grande cinque volte l'Italia), tanto che il Partito comunista ha deciso di usare il pugno ferro: non solo l'invio dell'esercito, ma anche la pena di morte per chi compie ""gravi violenze"", come ha annunciato il capo partio di Urumqi. Tensione a Urumqi Testimoni riferiscono che stamattina la città di Urumqi, dove si è verificato il massacro, rimane tesa dopo una notte di coprifuoco. Reparti militari e della polizia pattugliano le strade in forze dopo che ieri sia gli uiguri che gli immigrati cinesi hanno protestato in piazza, rischiando di innescare nuove violenze. Secondo notizie non confermate, gruppi di uiguri armati di bastoni stanno fronteggiando la polizia in un quartiere musulmano. Conflitto etnico Percosse, inseguimenti, linciaggi. Le violenze si ripetono e dilagano a Urumqi: la popolazione delle due etnie han e uiguri si affronta ormai in una guerra senza quartieri, nonostante la presenza massiccia delle forze di sicurezza cinesi, della polizia e dell’esercito. Richiamato dalla urla, il corrispondente della France Presse nella città, si è precipitato nella vicina piazza del popolo dove ha assistito al linciaggio di un uomo uiguri da parte di un gruppo composto da almeno una ventina di cinesi han, armati di bastoni,. I militari, a qualche centinaio di metri di distanza, sono intervenuti in tenuta antisommossa, hanno allontanato la folla e recuperato la vittima. Non è stato effettuato alcun arresto. Un secondo incidente di cui la France Presse è stata testimone riguarda un inseguimento di tre uiguri da parte di un gruppo di han: solo due sono riusciti a fuggire, l’altro è stato gettato violentemente a terra e picchiato a sangue. Gli scontri La stampa, a partire dal Quotidiano del Popolo , il quotidiano del partito comunista, fa appello alla concordia e alla fratellanza tra i diversi gruppi etnici. I mezzi d'informazione cinesi sostengono che le vittime della violenza del fine settimana sono in gran parte civili cinesi attaccati dai giovani uiguri. I nazionalisti uiguri non negano che si siano verificati episodi di violenza contro gli immigrati, ma solo dopo che la polizia aveva disperso con ""eccessiva forza"" una dimostrazione pacifica. Le orgini etniche delle 156 vittime delle violenze non sono state rese note dalle autorità."
"Sparito da mesi, il suo cadavere mummificato trovato in casa","Gli ultimi scontrini della spesa sono quelli della fine di febbraio. E le sue condizioni, - un cadavere rinsecchito, a piedi nudi, con indosso quello che una volta deve essere stato un pigiama di tela azzurrino - sono molto simili a quelle di una mummia. Come molti sono i mesi trascorsi da quando qualcuno nello stabile di via Cà Granda, in zona Niguarda, l'ha visto in giro per l'ultima volta. Ha settant'anni il pensionato della Siemens trovato morto e mummificato ieri mattina nel bagno del suo appartamento. Il fatto che conducesse una vita molto isolata anche grazie al carattere particolarmente riservato e per niente incline a fare amicizia (così lo ricordano i vicini) non ha certo facilitato il rinvenimento del suo corpo senza vita in tempi decorosi per un essere umano che vive in una società dove tutti sono costantemente in contatto. L'assenza di famiglia, parenti stretti e amici intimi ha fatto il resto. Eppure risulta difficile credere, accettare che nel condominio non solo nessuno abbia notato la prolungata assenza dell'uomo o, comunque, non l'abbia segnalata una volta diventata «sospetta». Una storia tristemente densa di stranezze. Nonostante infatti siano appena trascorsi un'estate torrida e un autunno decisamente dolce, il fetore del cadavere non è stato avvertito. Sì, perché viste le condizioni del corpo e le «prove» degli scontrini, l'uomo dovrebbe essere morto entro le prime due settimane di marzo. I carabinieri e i vigili del fuoco sono arrivati nello stabile a mezzogiorno. A chiamarli è stato l'amministratore di condominio sollecitato dalla donna delle pulizie che aveva notato la casella della posta stracolma, segno che «nessuno la ritirava da tanto tempo». Da oltre otto mesi. PaFu"
Magistrati complici dei black bloc. Ecco tutte le carte che lo provano,"Milano - A cosa mai potranno servire dei passamontagna a tre tedeschi calati a Milano tre giorni prima della May Day Parade, il corteo anti expo che ha messo il capoluogo lombardo a ferro e fuoco? La risposta potrebbe essere ovvia, guardando le centinaia di foto e film che hanno documentato lo scempio degli incappucciati. Ma per il giudice che alla vigilia del finimondo se li è trovati davanti, i tre ragazzotti venuti dalla Germania i passamontagna intendevano usarli semplicemente per fare qualche scritta qua e là senza respirare troppa vernice: dovevano essere «usati - scrive il giudice - come rudimentali maschere a protezione del respiro dai vapori tossici della vernice spray, con la quale i cosiddetti writer hanno a che fare per ore intere». Insomma, pacifici artisti del graffito, non black bloc. Anche se con precedenti penali, anche se incapaci persino di ricordare dove fossero stati la sera prima («Siamo venuti per vedere una partita di calcio a Bologna, non ricordo quale fosse l'altra squadra e non ricordo il risultato»), i tre vengono rilasciati con tante scuse. Poche ore dopo a Milano scoppia il finimondo. Andrebbe letta per intero, la sentenza con cui la mattina del Primo Maggio, poche ore prima che a Milano scoppiasse il finimondo, il giudice Guido Vannicelli ordina il rilascio dei tre tedeschi: perché riassume perfettamente la distanza che nelle ore cruciali della vigilia ha separato l'apparato di polizia da una magistratura che non ha rinunciato a spaccare il capello in quattro, forse non rendendosi conto della gravità di quanto si preparava, o forse ritenendo che l'emergenza non giustificasse forzature. Se la Procura della Repubblica ha lavorato quasi fianco a fianco con polizia e carabinieri, dal tribunale le uniche bacchettate sono arrivate verso le forze dell'ordine. Nel provvedimento con cui rifiuta l'espulsione dei tre ultrà tedeschi, il giudice arriva a definire «grottesco» uno degli elementi indicati dalla polizia a carico di uno dei fermati, un tatuaggio spartachista («Kate Duncker»), mentre elogia apertamente uno dei giovanotti per la sua militanza antifascista «di per sè commendevole», e conclude «non vi è alcuna ragione di urgenza per allontanare dall'Italia il cittadino tedesco M.J.B. per la semplice ragione che egli non costituisce una minaccia grave e attuale per la sicurezza pubblica italiana». Che il tribunale milanese non intendesse venire meno alla sua tradizione «garantista» lo si era capito già martedì 28, quando un primo gruppo di antagonisti tedeschi era stato fermato in una casa occupata del Giambellino, dove erano saltate fuori anche mazze e passamontagna. Il giudice Olindo Canali, presidente della sezione immigrazione del tribunale, aveva rifiutato di convalidare l'espulsione e liberato i quattro autonomen , ritenendo del tutto generiche le accuse a loro carico: e con qualche motivo, perché il verbale di espulsione era poco più che un ciclostilato. Sta di fatto che i tre vengono nuovamente fermati l'indomani, attrezzi alla mano, e stavolta Canali li espelle. Ma nel frattempo il segnale alla polizia è stato mandato esplicitamente: non contate su di noi per arrestare o espellere a casaccio. L'elenco delle espulsioni che vengono rifiutate - lo riportiamo nell'articolo qua sotto - è impressionante. Per espellere un cittadino europeo ci vogliono prove, non sospetti, dicono i provvedimenti del tribunale: anche se viaggia con spray urticanti e passamontagna, e anche se tutti sapevano cosa stava per succedere a Milano. Tutti, tranne i giudici."
Rapina in una farmacia: arrestati Bonnie e Clyde della Tiburtina,"Sono considerati i Bonnie e Clyde della Tiburtina, la coppia di amanti che insieme mettevano a segno colpi criminali. Non è la prima volta che due compagni di vita diventano anche compagni di furti, rapine o azioni criminali. L'uomo, 52 anni, ieri pomeriggio è entrato in una farmacia di Villanova di Guidonia, col volto coperto da un casco e ha minacciato le commesse con una pistola. Poi, ha messo i soldi in una busta di plastica ed è uscito, con un bottino di circa 5mila euro. Ad aspettarlo, appostata in macchina, già pronta per la fuga, c'era la sua complice, una donna di 47 anni. I carabinieri sono stati allertati immediatamente e poco dopo hanno intercettato i due rapinatori, mentre cercavano di disfarsi degli abiti usati per il colpo, del casco integrale e della pistola, che è risultata essere finta. I militari dell'arma sono riusciti a inchiodare la coppia di malviventi grazie all'impianto di videosorveglianza della farmacia. Le indagini successive, dirette dalla Procura di Tivoli hanno fatto emergere rapine effettuate dai due in zona Tiburtino, nelle quali utilizzavano lo stesso schema. ""Bonnie e Clyde"" stati portati in carcere, con l'accusa di rapina aggravata ."
Crolla ancora a picco il mercato del mattone,"Crolla ancora il mercato del mattone. Lo rileva l'Istat secondo cui nel secondo trimestre 2016 l'indice dei prezzi delle abitazioni acquistate dalle famiglie, sia per fini abitativi sia per investimento, diminuisce dello 0,4% rispetto al trimestre precedente e dell'1,4% nei confronti dello stesso periodo del 2015. La flessione, spiega l'istituto in una nota, è principalmente dovuta ai prezzi delle abitazioni nuove, la cui diminuzione su base annua si amplia (-2,3% da -0,5% del trimestre precedente), diventando per la prima volta, da quando sia le nuove sia le esistenti sono in calo, più ampia e quasi doppia di quella dei prezzi delle abitazioni esistenti (stabile a -1,2%). In media, nel primo semestre del 2016, rispetto allo stesso periodo del 2015, i prezzi delle abitazioni sono diminuiti dell'1,2%, sintesi di un calo dell' 1,4% per quelle nuove (il cui peso sull'indice generale è poco più di un quinto) e dell'1,2% per quelle esistenti. Rispetto alla media del 2010, nel secondo trimestre 2016 i prezzi delle abitazioni sono diminuiti del 15,1% (-3,8% le abitazioni nuove, -19,9% le esistenti)."
Le verità nascoste sugli italiani a Kabul,"La vicenda dei due agenti del Sismi rapiti da banditi alleati dei talebani ha riportato sulle prime pagine lAfghanistan, un tema che il governo Prodi ha tutto linteresse a far dimenticare perché si tratta precisamente della buccia di banana su cui già una volta è scivolato. Purtroppo per Prodi, i talebani e i loro amici non aspettano di conoscere le ultime posizioni di Dini o Mastella e continuano a fare quello che hanno sempre fatto: coltivano droga, rubano, torturano e uccidono sia i civili afghani sia (quando possono) i soldati della coalizione internazionale, italiani compresi. La vicenda ha dato loccasione al solito Diliberto per chiedere il ritiro immediato dei nostri soldati dallAfghanistan. Rifondazione è invece tornata sulla vecchia idea di DAlema di una conferenza di pace, senza chiarire se - dal momento che hanno le milizie più attive e meglio armate - si debbano invitare anche i trafficanti di droga, che non sono solo buoni amici dei talebani ma anche della mafia italiana e di quella colombiana. A questo punto, perché limitarsi ai manutengoli e non invitare direttamente qualche pezzo da novanta di Cosa Nostra, i cui interessi nelloppio afghano sono diretti e cospicui? Al di là delle sciocchezze, non sono solo Diliberto e Giordano a chiedersi perché stiamo in Afghanistan. Le risposte di Prodi e DAlema sul punto sono piuttosto vaghe, e descrivono la nostra missione come una via di mezzo fra la Croce Rossa e la costruzione di scuole, per cui però a rigore non servirebbero i militari ma basterebbero i boy-scout. La paura di dire qualcosa che faccia votare contro il governo tre o quattro senatori dellultra-sinistra induce Prodi a non rivendicare neppure quel poco di buono che si fa. In Afghanistan tutti sanno che per localizzare i nostri agenti rapiti sono stati impiegati gli aerei senza pilota Predator. Il segreto, se cè, è di Pulcinella. Sarebbe stata una buona occasione per far notare al Paese che, contrariamente a quanto sostiene lopposizione, si sta finalmente equipaggiando la missione italiana come si conviene. Peccato, però, che Prodi non possa dirlo pubblicamente. Perché Rifondazione e Comunisti Italiani, al momento di non far cadere il governo sul rifinanziamento alla missione afghana, avevano detto chiaro e tondo che dei Predator non volevano neppure sentir parlare. Del resto a che servono aerei da guerra se lo scopo della missione è far fare ai militari le crocerossine o i boy-scout? Qualche giornale ha scritto che è ipocrita Prodi ma è ipocrita anche il centrodestra, il quale tornando al governo non manderebbe certo i nostri soldati in Afghanistan a combattere in prima linea come gli inglesi o gli americani, a un ritmo di due o tre morti alla settimana. No, in effetti: ma non è questo che la coalizione ci chiede. AllItalia si chiede quello che sa fare meglio, come ha dimostrato in modo eccellente e anche eroico a Nassirya: unazione di alta polizia militare in zona di guerra, e di contrasto alla criminalità comune che è legata a filo triplo al terrorismo. Non è la guerra in prima linea, ma neanche la Croce Rossa. Le milizie al servizio dei trafficanti di droga di tutto il mondo che percorrono lAfghanistan non possono essere affrontate offrendo viveri o medicinali. Daltro canto anche lottando contro Cosa Nostra in Italia ci si presenta armati e si rischia la pelle. Si spieghi dunque agli italiani per che cosa in Afghanistan i nostri soldati (e agenti del Sismi) combattono, rischiano e muoiono. Senza aspettare il permesso di Diliberto."
"""Così Bergoglio è riuscito a cambiare il mondo""","Papa Bergoglio leader politico mondiale, grazie alla ""differenza"" rispetto alle altre personalità politiche e alla sua volontà di porre Cristo ""al centro del mondo"". Questa la sintesi de ""il nuovo mondo di Francesco"", un libro di padre Antonio Spadaro, edito dalla Marsilio, che contiene al suo interno una serie di contributi di altri illustri autori, e che ha come oggetto quello di ""dispiegare"" i motivi per cui Francesco sarebbe diventato il riferimento principe della geopolitica mondiale. Per tutti, non solo per i cattolici. ""Marxista"" o ""populista"", ""profetico"" o ""rivoluzionario"": le definizioni attribuite al papa in questi anni sono state tante e il direttore de La Civilità Cattolica le ha ripercorse tutte analizzandole (e criticandole) secondo la sua visione. La diplomazia di Francesco, quella sì, per Spadaro è stata in grado di rivelarsi ""profetica"". Un pontefice che si è scagliato ""contro i muri"" e le politiche della ""paura"", come quella che eserciterebbe Donald Trump , con il quale Francesco manterrebbe in ogni caso un rapporto incentrato sulla pace e sulla solidarietà. Alla ""civiltà dello scontro"", insomma, Spadaro sostiene che Bergoglio contrapponga una ""civiltà dell'incontro"". Un Papa, ancora, che per il padre gesuita ha ridisegnato le mappe contemporanee in funzione della pace e della multilateralismo prendendo ispirazione dall'opera di Ricci e Magellano. In un certo senso, Bergoglio viene presentato come un esploratore della pace. Spadaro, questo è certamente da sottolineare, non è solamente un membro del Pontificio Consiglio della Cultura, ma anche il curatore di numerosi libri di Francesco stesso. ""Bergoglio, papa delle periferie, vuole mettere in guardia dall'esclusione economica e sociale che produce scarti umani e minaccia la fraternità"", scrive il padre gesuita nel suo libro. E ancora: ""La pressione e la sopraffazione del potere del centro sulle periferie esistenziali entra prepotentemente nella storia dell'uomo. E, tra potere e scarti, Bergoglio schiera la Chiesa con decisione nel campo di questi ultimi"". E l'Europa , intanto, per Papa Francesco dovrebbe ""integrare"", ""dialogare"" e ""generare"": i tre verbi cardine della ""sfida"" lanciata dal pontefice al vecchio continente per il futuro prossimo. ""Papa Francesco - ha scritto Jacopo Scaramuzzi - è il primo papa della globalizzazione. Arriva con la globalizzazione e, a sua volta, spinge la Chiesa a fare pienamente i conti con la globalizzazione. Ma è anche un gesuita, figlio di sant'Ignazio di Loyola, erede della tradizione missionaria di personalità dalla statura di Matteo Ricci, Francesco Saverio o dei sacerdoti che creaorono la reduciones in America Latina"". Un uomo di fede, quindi, capace di ""inculturare"" e di rimappare l'atlante geopolitico internazionale. Nuovi confini, promozione della multipolarità globale e aperture verso gli ultimi, i migranti e gli stranieri. Un capitolo a parte, poi, è riservato proprio al tema delle migrazioni: ""Per papa Francesco le migrazioni sono, nel linguaggio conciliare, un ""segno dei tempi"" nell'epoca della globalizzazione. La crisi umanitaria che producono - ha scritto Fabio Colagrande nel suo saggio - rappresenta il vero nodo politico mondiale dei nostri giorni, ma soprattutto un'occasione provvidenziale di crescita della civilità dell'amore"". La Chiesa , per il gesuita Antonio Spadaro, è quindi in ""uscita"", nel senso che è impegnata ad aprirsi al mondo a trecentosessanta gradi. Questa è un'idea di cattolicesimo, però, che sembra non essere condivisa da tutti. Il vaticanista del TG1 Aldo Maria Valli ha scritto in questo articolo dell'esistenza di un ""Vocabolario della Chiesa accogliente"", che sarebbe stato pubblicato su ""La Civiltà Cordiale"": una rivista che sembra fare nominalmente il ""verso"" a quella diretta da padre Spadaro. ""Come vedrai, caro lettore - ha scritto Valli - in realtà il documento è qualcosa più di un semplice vocabolario. Propone anche indicazioni pratiche sull’uso delle parole. Il suggerimento di fondo è uno solo: più che al ragionamento è bene affidarsi al suono dei vocaboli. Ciò che conta non è il significato, è la strategia. Essere benvoluta dal mondo: ecco ciò che la Chiesa vuole, con tutte le sue forze. Di qui un uso nuovo delle parole"". L'abbraccio ai costumi contemporanei e all'ideologia dominante del pontificato di Bergoglio, del resto, è uno degli argomenti riscontrabili più facilmente nelle critiche all'operato dell'argentino. Il libro di Spadaro, invece, sembra voler dimostrare come Francesco abbia spostato gli equilibri della politica internazionale contribuendo alla creazione di un ""nuovo mondo"". Lo stesso di cui il pontefice sarebbe divenuto interlocutore necessario e, in una certa misura, leader ""politico""."
"Jessica Simpson, foto sexy su Instagram","Jessica Simpson sa indubbiamente come promuovere i capi primavera-estate della sua collezione moda : la cantante e imprenditrice americana ha infatti pubblicato sul suo profilo Instagram uno scatto sexy in cui compare in costume con la schiena nuda in bella vista. Nella foto pubblicata ieri Jessica Simpson indossa un costume nero intero e ha uno sguardo ammiccante incorniciato da un’acconciatura che fa subito pensare al look delle dive del passato, Brigitte Bardot in primis. Il post, che ha ottenuto in poco tempo più di 32,1mila like e da oltre 341 commenti da parte dei fan, è accompagnato da una cosiddetta call-to-action: “Compra il tuo vestito! I filmati inediti tratti dal mio servizio fotografico primavera 2016 sono sul sito! www.jessicasimpson.com #sunsoutbunsout”. Già da un po’ di tempo Jessica Simpson si divide tra gli impegni musicali e la moda . In un a recente intervista rilasciata il mese scorso all’ Huffington Post , la 35enne ha raccontato che sta lavorando a nuovi progetti per il suo brand di abbigliamento : “ Sto ovviamente continuando ad ampliare la Simpson Collection Jessica e siamo alla ricerca di punti vendita fisici dove vendere i miei capi ”. D’altro canto i numeri sembrano darle ragione e confermano la solidità del suo business che, l’anno scorso, ha celebrato i 10 anni di attività: la sua linea di moda avrebbe venduto complessivamente 1 miliardo di dollari nel 2015. E riguardo al suo primo amore, la musica pop , ha detto: “ Sono tornata in studio, in realtà ci sono stata per tutta la settimana. È stato un momento molto emozionante per riscoprire la musica e trovare l’ ispirazione ”. Jessica Simpson, sexy sui social network: foto"
"Parigi, trovata auto con bombole di gas vicino a Notre Dame","Torna la paura a Parigi. Un'automobile senza targa, abbandonata e carica di bombole di gas, è stata trovata vicino alla cattedrale di Notre Dame . Come scrive il quotidiano Le Figaro la vettura è stata scoperta la notte tra sabato e domenica. Erano cinque le bombole di gas all'interno dell'auto, nel bagagliao, un'altra invece, sul sedile davanti, era vuota. A bordo del mezzo, una Peugeot 607, non c'era nessuno: l'auto sembrava abbandonata, con i lampeggiatori accesi. Le bombole non sarebbero state collegate ad alcun detonatore. Nell'immediato, quindi, dunque, non c'era un rischio di esplosione. L’auto appartiene a un uomo noto all’intelligence francese. Lo riferisce Sky News , citando un funzionario di polizia. Il proprietario, ha sostenuto la fonte, è su una lista di persone tenute sotto controllo dai servizi. Il ritrovamento dell’auto con le bombole a gas è preso molto seriamente dagli inquirenti. Già il 24 maggio scorso, ha ricordato Le Figaro , in un’audizione davanti all’Assemblea nazionale il direttore generale della sicurezza interiore (Dgsi), Patrick Calvar, si era detto ""persuaso"" che l’Isis ""passerà alla fase delle auto bomba e degli ordigni esplosivi"". Della questione si occupano la sezione antiterrorismo della polizia e i servizi interni della Dgsi. A quando riferisce BfmTv, al momento è in stato di fermo una coppia composta da un uomo di 34 anni e una donna di 29. Il sito di I-telé aggiunge che la donna era nota ai servizi, in quanto schedata S, ovvero come persone sotto attenzione per motivi di sicurezza. Ieri sera erano state fermate sei persone, ma quattro sono state rimesse in libertà questa mattina, riferisce ancora I-Telé. Il veicolo sospetto, una Peugeot 607 senza targa, si trovava parcheggiata a Quai Montebello, si legge su Le Figaro, che parla di vicenda ""enigmatica e inquietante, presa molto sul serio nel contesto dell'attuale minaccia"". Il quotidiano ha ricordato che lo scorso 24 maggio, il direttore dei servizi interni della Dgsi, Patrick Calvar, era intervenuto a porte chiuse all'Assemblea nazionale, dicendosi fra l'altro ""convinto"" che lo Stato Islamico sarebbe passato ""allo stadio delle autobomba"" in Francia. Nell'auto sono stati trovati anche dei documenti scritti in arabo."
Land Rover Sponsor della Coppa del mondo di rugby 2011 e 2015,"Land Rover annuncia la sponsorizzazione delle prossime due edizioni della Coppa del Mondo di Rugby che si svolgeranno nel 2011 in Nuova Zelanda e nel 2015 in Inghilterra. Il sostegno offerto ad entrambe le competizioni amplia il già consolidato legame della Land Rover con questa disciplina sportiva. Negli ultimi anni Land Rover ha aggiunto al suo ruolo di fornitore ufficiale di veicoli della Coppa di Rugby inglese, della Premiership e della Land Rover Premiership Rugby Cup, quello di sponsor degli ultimi tre tour della squadra British & Irish Lions in Australia, Nuova Zelanda e Sud Africa e della prossima edizione dell'Emirates Airline Dubai Rugby Sevens, il torneo di rugby a sette che si svolgerà nel mese di dicembre. Come Sponsor Ufficiale della Coppa del Mondo, Land Rover fornirà i veicoli ad organizzatori, squadre e funzionari. E' la prima volta che la Casa costruttrice partecipa al torneo che rappresenta la massima vetrina del rugby. John Edwards, Global Brand Director di Land Rover, dichiara: ""L'annuncio odierno segna una significativa evoluzione della partnership della Land Rover con il rugby. La Società è fiera di sostenere, costantemente e ad ogni livello, uno sport che si attaglia a perfezione alla casa costruttrice dei migliori veicoli all terrain, commercializzati in 160 Paesi del mondo, e che ora partecipa al più importante evento mondiale di rugby"". ""La decisione del Comitato Olimpico Internazionale di includere il rugby nelle discipline olimpiche a partire dal 2016 avrà un enorme impatto sulla diffusione di questo sport nei paesi dove la sua pratica è attualmente in crescita, come l'America, la Cina e l'Asia. Tale crescita offre a Land Rover una fantastica opportunità per coltivare il contatto con i propri clienti ed in generale con tutti gli appassionati di sport del mondo""."
"Nucleare, G20 denuncia: ""Teheran viola le regole"" L'Iran: ""Nessun segreto""","Teheran - Sale la tensione a Pittsburgh dove i grandi della Terra hanno duramente accusato l'Iran di avere un secondo impianto per l'arricchimento dell'uranio destinato a usi militari. America, Gran Bretagna e Francia hanno invitato l’Aiea a indagare ""su questa allarmante notizia"". Ma il presidente iraniano Ahmadinejad non ci sta e replica: ""Non abbiamo segreti, lavoriamo all’interno delle regole dell’Agenzia internazionale per l’energia atomica"". Il monito di Obama, Sarkozy e Brown Monito all’Iran di Barack Obama, Nicolas Sarkozy e Gordon Brown, che hanno chiesto una nuova indagine dell’Aiea sul programma nucleare iraniano. A margine del vertice del G20 a Pittsburgh, i tre leader hanno convocato d’urgenza una conferenza stampa in cui hanno accusato Teheran di aver lavorato in segreto al secondo impianto per l’arricchimento dell’uranio, di cui l’Aiea è stata informata solo lunedì scorso. ""Ci aspettiamo che l’Aiea indaghi immediatamente su questa allarmante notizia e riferisca al board dei governatori"", ha affermato Obama. Il presidente americano ha osservato che il nuovo impianto è ""in contraddizione"" con un programma nuclare pacifico. Una sfida diretta Obama ha definito le attività di Teheran ""una sfida diretta"" al regime di non proliferazione nucleare e ha avvertito che le autorità iraniane devono agire immediatamente per ripristinare la fiducia della comunità internazionale, in particolare aprendo il nuovo impianto agli ispettori. Il presidente francese, Sarkozy, ha accusato Teheran di portare la comunità internazionale su una strada pericolosa e ha promesso un inasprimento delle sanzioni se entro dicembre le autorità iraniane non cambieranno drasticamente il loro atteggiamento. Un analogo impegno è venuto dal premier britannico Brown, che ha definito ""ingannevole"" l’atteggiamento iraniano. Può produrre uranio per ordigni nucleari L’impianto nucleare segreto sviluppato dall’Iran a Qom ha ""le dimensioni giuste"" per produrre abbastanza uranio per uso militare, ha detto un funzionario della Casa Bianca. L’impianto poteva produrre abbastanza uranio arricchito per essere usato in ""un ordigno nucleare o due"" per anno. Il funzionario ha aggiunto che l’impianto nucleare non era ancora operativo ""ma poteva diventarlo nel giro di alcuni mesi"". L'Italia si associa ""L’Italia si associa alla dichiarazione che i leader di Stati Uniti, Regno Unito e Francia hanno fatto questa mattina sul nuovo impianto di arricchimento nucleare clandestino in Iran"". È quanto si legge in una nota di palazzo Chigi. ""La dichiarazione - si spiega - è stata fatta da questi tre Paesi in quanto gli unici che dispongono di apparati ed informazioni di intelligence sulla questione. L’Italia è contraria a che l’Iran sviluppi un programma militare nucleare ed auspica che Teheran faccia piena chiarezza sul suo programma nucleare, come richiesto dall’Agenzia Internazionale dell’Energia Atomica e dal Consiglio di Sicurezza delle Nazioni Unite"". ""Il Governo italiano - si sottolinea nella nota - si augura che la prossima tornata di trattative, che inizierà il 1 ottobre, faccia chiarezza anche su questo punto; e che in tale occasione l’Iran inizi a dimostrare concretamente la sua disponibilità al negoziato sulla questione nucleare e su altri temi delicati di attualità internazionale. Nel corso della giornata avremo approfondite consultazioni sulla questione con i nostri principali partner europei e gli Stati Uniti"". Ispezioni immediate Il presidente Barack Obama nella sua dichiarazione prima dell’apertura dei lavori del vertice del G20 a Pittsburgh chiederà accesso immediato agli ispettori internazionali al nuovo impianto nucleare iraniano che, secondo informazioni della Casa Bianca è ancora incompleto ma potrebbe contenere fino a tremila centrifughe. L’annuncio, rivela il New York Times , verrà fatto assieme al primo ministro britannico Gordon Brown e al presidente francese Nicolas Sarkozy. Obama dichiarerà che la costruzione del sito nucleare è stata nascosta per anni agli ispettori internazionali e chiederà che venga immediatamente autorizzata un’ispezione del’Aiea, l’agenzia internazionale per l’energia atomica. Fonti americane spiegano che Washington monitorava da tempo il progetto segreto e che Obama ha deciso di parlarne in pubblico dopo che l’Iran si è reso conto che l’impianto era stato scoperto dall’intelligence occidentale."
"Milan, proposta al Torino: scambio di prestiti Niang-Ljajic","M'Baye Niang è lontano, molto lontano dal Milan. L'attaccante francese dopo una prima parte di stagione ottima sotto la guida di Vincenzo Montella si è smarrito e dopo l'errore dal dischetto contro il Crotone, con conseguente lite con il compagno di squadra Gianluca Lapadula, è stato preso di mira dai tifosi rossoneri che non gli hanno perdonato oltre all'errore dal dischetto il suo comportamento svogliato e talvolta irriverente. Il Milan vuole cederlo e questa sera non è stato convocato per il match di Coppa Italia contro la Juventus . Il Watford di Mazzarri fa sul serio per Niang ma secondo quanto riporta Tuttosport il Torino di Mihajlovic vuole l'ex Montpellier. Il club rossonero è disposto a trattare ma vuole uno scambio di prestiti con il serbo Adem Ljajic o in alternativa lo spagnolo Iago Falque. Per il momento i granata hanno risposto picche a tale richiesta ma da qui al 31 gennaio, giorno in cui si chiuderà ufficialmente il calciomercato, potrà succedere di tutto."
Riuscirà il maggioritario inglese a reggere l'urto del referendum?,"Londra - Archiviata la ""sbornia"" del matrimonio tra William e Kate i cittadini britannici ora se la vedranno con un referendum. In ballo c'è la sorte del sistema elettorale, quel maggioritario uninominale che da decenni è il simbolo del bipartitismo inglese. Entrato in crisi dopo le ultime politiche, che hanno sancito un ""governo di coalizione"" tra Conservatori e Liberaldemocratici dopo tredici lunghi anni di dominio laburista. L'appuntamento è per domani, giovedi 5 maggio. I sudditi di Sua Maestà dovranno decidere se abbandonare la legge attuale per adottare un sistema di ""voto alternativo"". In ballo non c'è non solo un tecnicismo ma il futuro assetto politico del Regno Unito. Se dovessero vincere i sì il ""voto alternativo"" sostituirebbe l’attuale sistema maggioritario a turno unico. Salvo sorprese dell'ultima ora è prevista una forte astensione. La campagna elettorale - e di conseguenza il dibattito nel Paese - è stata quasi del tutto assente. A conferma del fatto che il tema interessa poco i cittadini. Sondaggi: in testa il no L’ultimo sondaggio diffuso alla vigilia del voto vede i ""no"" saldamente in testa col 66% contro il 34% dei sì. Resta da capire come sarà l’affluenza (i chiamati alle urne sono 46 milioni circa). I meccanismi di voto Con il ""voto alternativo"" l’elettore assegna il numero ""1"" al candidato preferito, il ""2"" alla sua seconda scelta e così via. Se nessuno dei candidati riesce ad avere la maggioranza dei voti si ripartiscono i voti del candidato che ha ottenuto meno consensi e si continua così fino a quando qualcuno non raccoglie la maggioranza assoluta. Elettori indifferenti Il quesito referendario ha suscitato poco entusiasmo nell’opinione pubblica e anche la campagna elettorale è stata decisamente sotto tono. Contrari i conservatori e tiepidamente favorevoli i laburisti (molti esponenti del partito sono apertamente schierati contro). A tenere al voto alternativo è, a conti fatti, solo il partito Liberalemocratico di Nick Clegg, che proprio alla riforma elettorale aveva legato l'ingresso del proprio partito nel governo. I conservatori fanno campagna per il ""no"" sia per ragioni ideologiche che per mera convenienza. Libdem e laburisti teoricamente dovrebbe essere più inclini al cambiamento. Ma molti laburisti pur di punire Clegg per essere andato al governo con i Tory sono pronti a votare anche loro per il ""no"". E il tatticismo prevale sulle idee. Troppa confusione La campagna elettorale è stata deludente. Un'occasione persa per chi sperava di riavvicinare la politica ai cittadini. Forse, però, il meccanismo proposto era troppo complicato. Talmente complicato da rendere difficile una sintesi. Ed è proprio per questo che i partiti hanno preferito scagliarsi l'uno contro l'altro con accuse pretestuose e argomentazioni palesemente false, non aiutando la comprensione della posta in gioco. Davvero un'occasione persa per gli inglesi."
"Riforma lavoro, la Fornero: ""Sgravi fiscali alle donne""E rilancia la flessibilità buona","Come più volte annunciato il governo Monti cerca di guardare oltre il rigore e l'austerità, che hanno contraddistinto la cosiddetta ""prima fase"" della propria azione. Intende accelerare sulla crescita, senza dimenticare, ovviamente, il necessario equilibrio tra rigore finanziario e coesione sociale . Lo ha ribadito il ministro del Lavoro Elsa Fornero , parlando a Bruxelles ai suoi colleghi dell’Ue durante il Consiglio Affari sociali. La responsabile del Welfare ribadisce che l'esecutivo intende portare a termine la riforma del mercato del lavoro ""entro la fine di marzo"" . Dopo aver ricordato che l’esecutivo Monti ""ha già realizzato un importante riforma strutturale"" , quella delle pensioni, ""che aveva come base non solo il rigore finanziario, ma il ristabilimento di una sostanziale equità tra le generazioni"" , la Fornero ha sottolineato che la riforma è finalizzata a creare più lavoro, soprattutto a giovani , donne e anziani . Poi ha sottolineato che il governo ""è impegnato al massimo possibile di consenso sociale ed al dialogo con le parti sociali"". Tradotto dal tecnico-politichese: niente scontro frontale ma ricerca della massima condivisione possibile. Sgravi fiscali per donne e meridione Ma tecnicamente cosa pensa di fare l'esecutivo per smuovere il mercato del lavoro? La Fornero non entra nei dettagli ma si limita a ricordare che la riforma prevederà ""sgravi fiscali e nuovi servizi anche sostenuti dal fondo sociale Ue "" , per favorire l’occupazione femminile e affrontare il problema del dualismo Nord-Sud che sono ""tra le nostre preoccupazioni"". Riordino dei contratti Ma il ""primo elemento"" della riforma, ha ricordato il ministro, è il "" riordino dei contratti"", perché ""troppe tipologie negli anni hanno creato precarietà diffusa tra i giovani "" . E sulla lotta alla disoccupazione giovanile il governo pensa soprattutto al rilancio dell’ apprendistato . Nuovo incontro con le parti sociali Il ministro del Lavoro guarda già al prossimo incontro con le parti sociali, convocato per lunedì. La Fornero si augura che sia ""proficuo, come lo è stato l’ultimo"", senza alcuna ""preclusione"". Un incontro per costruire ""una riforma complessiva della quale abbiamo già messo alcuni piccoli tasselli. È un lavoro in costruzione - ha sottolineato Fornero - mi sembra che ci stiamo lavorando tutti molto seriamente, con l’atteggiamento giusto, non ci sono preclusioni né ricette precostituite"". Cassa integrazione, rafforzare l'ordinaria ""Se diamo gli unenploynment benefi t (assegni di disoccupazione, ndr) non avremo più bisogno della cassa integrazione straordinaria , che viene usata per le riorganizzazioni delle aziende, le ristrutturazioni e la risoluzione delle crisi per un tempo definito"" . Secondo la Fornero, invece va ""rafforzata la cassa ordinaria"". E sugli ammortizzatori sociali il ministro sottolinea il fatto ""che alcune categorie sono escluse da questa forma di sostegno ai redditi, quando viene a mancare il lavoro"". Per la Fornero "" ci vuole più universalismo "", con l’estensione degli ammortizzatori sociali alle categorie che oggi non ne beneficiano, ""ma a parità di costi e di risorse. Stiamo cercando con il lanternino come fare per redistribuire le risorse disponibili"" . Bonanni: possibile accordo entro marzo Il segretario della Cisl pensa che un accordo sulla riforma del mercato del lavoro entro marzo ""è possibile"". Lo ha detto a margine di un convegno organizzato da Confindustria Abruzzo. Poi ha confermato che nell’incontro di lunedì prossimo non si parlerà di articolo 18 : ""Ne parleremo alla fine"", ha detto Bonanni."
Colombia: scambio prigionieri con le Farc,"Trattative lunghissime. Laboriosissime. Faticosissime. E qualche risultato, sia pure col gontagocce. Qualche giorno fa, i guerriglieri delle Farc hanno liberato il soldato Josue Daniel Calvo, ostaggio dei ribelli comunisti da quasi un anno. Ora il dialogo, sia pure a distanza, si sposta su altre persone che il Governo colombiano vorrebbe riportare a casa. Fra loro, il sergente Pablo Emilio Moncayo, prigioniero addirittura da 12 anni. Moncayo potrebbe tornare in libertà nelle prossime ore, ma fino all'ultimo nulla può essere dato per sicuro. Il presidente della Colombia Alvaro Uribe si è detto «non contrario» ad uno scambio fra terroristi e cittadini con un'unica clausola: i ribelli dovranno abbandonare la guerriglia. Calvo è stato consegnato a un team di delegati della croce rossa internazionale e alla mediatrice, la senatrice Piedad Cordoba, in una località segreta della giungla. Da lì è stato poi trasferito nella città di Villavicencio, dove ha riabbracciato i familiari. Nei mesi scorsi, le Farc hanno subito gravi perdite sul piano militare, ma la loro sconfitta definitiva è ancora lontana."
"La Procura di Napoli apre un'inchiesta sulla Juventus: ""Gli scudetti sono 34 e non 36""","La Juventus ha vinto il suo settimo scudetto consecutivo, il quarto con Massimiliano Allegri in panchina e il 34esimo della sua storia. Peccato che in casa bianconera non la pensino allo stesso modo e qualche giorno fa la grafica fuori dall'Allianz Stadium è stata modificata ed è apparso un tricolore con il numero 36. Sia i tifosi della Juventus che la società di Corso Galileo Ferraris ritengono di aver vinto 36 tricolori dato che considerano anche quello revocato nel 2004-2005 e quello assegnato all'Inter nella stagione 2005-2006 per via dei fatti relativi a Calciopoli . Secondo quanto riporta il Corriere del Mezzogiorno la Procura di Napoli ha aperto un fascicolo conoscitivo nei confronti della Juventus per questa faccenda. L'avvocato Angelo Pisani avrebbe accusato il club bianconero di pubblicizzare in modo illegale il fatto di aver vinto 36 scudetti visto che uno è stato revocato e uno riassegnato ad un'altra squadra. Il fascicolo è stato assegnato al pm Danilo De Simone e nella denuncia presentata si ipotizzano diverse irregolarità oltre alla pubblicità ingannevole sul sito e allo Stadium e all'aggiotaggio dato che i bianconeri sono quotati in borsa."
"Lo sfogo della madre di Maurantonio: ""L'hanno spinto giù""","""Visto il contesto della finestra da cui una persona, in qualunque condizione, non poteva cadere, l’unica ipotesi è che sia stato spinto giù"". La madre di Domenico Maurantonio , Antonia Comin si sfoga con Tgcom24. ""Domenico non era tipo da farsi coinvolgere in bravate con equilibrismi su cornicioni o davanzali, men che meno al quinto piano. Sarebbe un altro comportamento anomalo che non è assolutamente in linea con il suo modo di essere - continua la donna - Io vedo un gesto veramente crudele, con un fine ben preciso. Purtroppo è così. Si tratta di capire chi ha messo in atto questo gesto e perché"". E ancora: ""Non so cosa pensare: se è uno scherzo, è uno scherzo crudele, disumano, messo in atto con l’intenzione di colpire in modo estremamente grave. Se è stato uno scherzo, non è stato uno scherzo ma un’azione mascherata da scherzo. Probabilmente l’intento era quello di colpire in modo definitivo o quanto meno con delle conseguenze gravissime e irreversibili"". Anche il padre Bruno ha dubbi sull'accaduto: ""Non riesco a capire perché continua ad esserci una versione secondo la quale nessuno era presente, nessuno ha sentito, nessuno ha visto che appare alquanto improbabile""."
Capricci da star per Adele: ordina una pizza a 112 km di distanza,"""E alla fine, non l'ha neppure mangiata"": i responsabili del residence di lusso Soho Farmhouse sostengono che il loro staff sia abituato a soddisfare qualsiasi richiesta da parte dei clienti; tuttavia, quando i membri del personale addetti al servizio notturno hanno ricevuto la telefonata di Adele che dal suo cottage ""esigeva"" la sua pizza preferita, sono rimasti un tantino interdetti. Sì, perché la cantante richiedeva espressamente che qualcuno andasse fino a Londra, nella zona di Kensington, a ritirarla dalla sua pizzeria abituale. Uno dei motivi principali per cui Adele è così amata, consiste nell'aver mantenuto un atteggiamento ""con i piedi per terra"" nonostante lo straordinario talento e la fama mondiale. Che la voglia di pizza sia stata capace di trasformarla in una diva viziata, dunque? Per soddisfare la richiesta della cantante, ha rivelato una fonte al Sun , un membro dello staff della Soho Farmhouse (a Chipping Norton, nell'Oxfordshire) ha dovuto affrontare un viaggio di 140 chilometri tra andata e ritorno. ""Una volta tornato da Londra, circa 4 ore dopo la telefonata di Adele, il ragazzo dello staff ha trovato la cantante addormentata. La mattina dopo, la pizza era ancora nel cartone"". Attualmente, Adele si sta prendendo qualche giorno di pausa dal nuovo tour mondiale con una bella vacanza in patria, in compagnia del figlioletto Angelo e del compagno Simon Konecki."
Milly D'Abbraccio parla di milf e Donald Trump,"La musica è uno dei suoi mestieri, così come l'intrattenimento per adulti. Ma le piacerebbe tanto fare politica, considerato come sia un'ex radicale passata ai socialisti. Si tratta di Milly D'Abbraccio che, in un'intervista a Gay.it , ha svelato questa grande passione segreta. Alla diva italiana dell'hard è stato chiesto cosa ne pensasse di Donald Trump , neoeletto presidente degli Stati Uniti. "" Io me lo aspettavo - ha spiegato la fascinosa Milly - Io ero certa che la Clinton perdesse. Non era credibile. Donald sarà più estremo, più 'fascistone', ma almeno sa quel che vuole e gli americani, a quanto pare, l’han capito. [...] Secondo me, essendo un grande imprenditore, riuscirà a fare cose molto interessanti e le dirò: mi piacerebbe far parte del suo entourage! "". Secondo D'Abbraccio, però, lei potrebbe non piacere a Trump perché "" troppo protagonista "": "" A Trump piacciono le belle che non ballano - ha chiosato - È un maschilista, quello sì, ma come un qualsiasi italiano. Lo vedo come un siciliano "". L'attrice hard contesta la scelta di alcune sue colleghe di andare ospiti in televisione, come è accaduto a Eva Henger , molto spesso chiamata in qualità di opinionista. "" Moana è morta. Cicciolina ha smesso - ha commentato - Sono rimasta solamente io. Persino Rocco ha gettato la spugna. Gli uomini nel porno effettivamente a cinquant’anni diventato vecchi, mentre noi donne diventiamo milf. Grazie a questa categoria, sono nel mio periodo migliore "". Milly D'Abbraccio e Donald Trump, immagini"
"Gli italiani amano la spiaggia, ma sotto l'ombrellone dimenticano di tutto","Per gli italiani l'estate equivale al mare . Quello che sembra uno stereotipo è confermato dai dati diffusi dal Sindacato italiano balneari (Sib), secondo cui a giugno e luglio oltre il 50% dei turisti ha scelto la spiaggia per trascorrere le vacanze. Tra i servizi offerti quello che è stato giudicato irrinunciabile, è il bagnino , indispensabile soprattutto per le famiglie con bambini. Seguono la sicurezza sulla battigia o sotto l’ombrellone (dove sono riposti anche oggetti di valore), ma anche la possibilità di fare una doccia o di usufruire di servizi igienici puliti. Ma in spiaggia siamo anche un popolo di sbadati. Gli occhiali da sole o da vista, l’asciugamano, il costume, le ciabatte da mare e la crema solare: sono i primi cinque oggetti che ci dimentichiamo in spiaggia, appesi all’ombrellone o sotto il lettino. Seguono pacchetti di sigarette, accendini ed addirittura telefonini e portafogli ""che sono richiesti dal proprietario appena si rende conto di averli persi"", spiega il Sib, ""Discorso diverso per i giornali, le riviste ma anche i libri che, una volta letti, vengono abbandonati sul lettino e non sono più reclamati. Nella maggior parte dei casi il giorno successivo il cliente ritorna in possesso dell’oggetto dimenticato, i ritrovamenti aumentano soprattutto nei fine settimana e le restituzioni in questi primi due primi mesi estivi hanno sfiorato il 95%."
"Israele, lunga strada verso la pace. Tel Aviv libererà alcuni prigionieri","L'ottimismo mostrato dal segretario di Stato americano, John Kerry, potrebbe essere eccessivo. Se israeliani e palestinesi si siederanno di nuovo al tavolo delle trattative, alla ricerca di un negoziato verso la pace , il percorso non sarà breve. Nonostante la sequela di visite in Medio Oriente da parte del successore di Hillary Clinton, si è solo all'inizio di un processo che potrebbe richiedere molto tempo. L'ipotesi di una strada veloce da percorrere è stata sconfessata ieri sera, tanto da Israele quanto dalla Palestina. Alcuni funzionari del governo di Netanyahu hanno ricordato che al momento si è arrivato solo a un'intesa di massima per ritrovare la strada dei negoziati. Un punto confermato dal portavoce dell'Anp, Nabil Abu Rudeina, che ha spiegato che ""diversi dettagli vanno ancora definiti"". Più drastica l'opinione di Hamas , al momento al potere nella striscia di Gaza. Secondo il movimento, che ha respinto la ""ripresa dei negoziati"" il presidente dell'Anp Mahmud Abbas non avrebbe l'autorità per trattare a nome dei palestinesi. Il ministro israeliano dei Servizi e delle relazioni internazionali, Yuval Steinitz, ha annunciato oggi che rilascerà un piccolo numero di prigionieri palestinesi. Uno dei molti passi che potrebbero avvicinare a un accordo. Altro tema centrale quello dei confini dei due Stati. In ballo una possibile conferma di quelli tracciati dalla Guerra dei sei giorni del 1967. Un'ipotesi non gradita a Israele."
"Salvini, spunta un'altra accusa: il pm contesta il sequestro di minori","Non ci sono solo il sequestro di persona , l’arresto illegale e l’abuso di ufficio. Nelle carte che il procuratore capo di Agrigento, Luigi Patronaggio, dovrebbe a giorni inviare al tribunale dei ministri di Palermo, dovrebbe esserci anche un’altra ipotesi di reato contro Salvini. O, meglio, un'aggravante: quella del sequestro di minori. Il codice penale su questi punti parla chiaro. Per il sequestro di persona si rischia il carcere fino a 8 anni. Non solo. Perché se il reato viene commesso da un pubblico ufficiale con “abuso di poteri inerenti alle sue funzioni”, può collezionare anche due anni in più. Infine, l’aggravante per i minori che, secondo il Fatto Quotidiano , finirà all’interno del faldone preparato da Patronaggio: così Salvini e Matteo Piantedosi rischiano solo per il sequestro di persona fino a 12 anni di carcere. Mica pochi. Certo, come spiegato ieri dall’ex magistrato Nordio , le accuse mosse dalla procura di Agrigento sono smontabili punto per punto. E lui lo ha fatto ( leggi qui ). Ma resta il fatto che il fascicolo finirà comunque nelle mani del tribunale dei Ministri che dovrà decidere cosa fare. Salvini, dal canto suo, ha già detto di essere pronto a rinunciare alla immunità di cui potrebbe godere in quanto senatore della Repubblica. I fatti ormai sono noti. Tutto inizia quando due motovedette della Guardia costiera italiana recuperano dal mare 190 migranti. Il 17 agosto vengono trasportati sulla Diciotti che rimane in rada di fronte al porto di Lampedusa. Vengono fatti sbarcare i migranti in difficoltà, ma la lanve resta al largo. Solo il 20 agosto Danilo Toninelli indica la rotta verso Catania, dove la nave arriverà senza però poter far sbarcare i migranti. L’ordine di non far scendere nessuno sarebbe arrivato, secondo quanto ricostruito in queste ore, sarebbe arrivato al telefono, quindi senza documenti scritti. Matteo Salvini avrebbe chiamato il suo capo di gabinetto Piantedosi che poi avrebbe trasmesso l’ordine al vicecapo dipartimento per le libertà civili e l' immigrazione, Bruno Corda. I migranti minorenni sono poi stati fatti scendere il 23 agosto: 17 giovani tra i 14 e i 17 anni, soccorsi e accolti in Italia . Per loro con ogni probabilità, se l’età verrà confermata, ci sarà l’ottenimento dello status di rifugiato."
Raffaele Sollecito presenta a Sanremo la sua start-up,"Dopo l'omicidio di Meredith , Sollecito ha iniziato una nuova vita. Stasera presenterà a Sanremo la sua start-up. E' stato assolto in via definitiva dalla Cassazione il 27 marzo scorso. Da quella data, Raffaele Sollecito non ha più legami effettivi con l'omicidio della giovane inglese. Quando è uscito dal carcere, voleva cominciare una nuova vita, per questo motivo aveva deciso di partecipare ad un concorso per start-up innovative promosso dalla regione Puglia. Proprio lui è risultato il vincitore e come premio gli sono stati dati 66mila euro per realizzare la sua applicazione. L'idea della start-up è nata quando Sollecito era in carcere . Mentre era rinchiuso dentro quattro mura, pensava alla madre ormai morta e soffriva perché non poteva portarle "" i fiori sulla tomba "". Il ragazzo è un ingegniere informatico e per lui non è stato difficile pensare ad un'applicazione dedicata alla commemorazione dei defunti, di cui avevamo parlato 3 mesi e mezzo fa . La start-up si chiama Memories e cliccando sul portale "" beonmemories.com "" compare la scritta "" work in progress, stiamo lavorando per voi"". Memories sarà attivata in primavera e consentirà di commissionare agli esperti del settore il mantenimento della tomba del proprio caro. Una volta concordati con i clienti i compiti da svoglere, gli specialisti si recheranno nel cimitero in questione, svolgeranno le attività prestabilite e poi con una fotografia "" in alta risoluzione "" testimonieranno di aver eseguito pefettamente l'operazione. Queste sono le cose più pratiche che Memories consentirà di fare. C'è anche una parte social. Sarà possibile pubblicare scatti, video o aneddoti che riguardano la persona scomparsa. In questo modo sarà possibile trovare affinità con parenti di altri defunti e stringere nuove amicizie . Raffaele Sollecito aveva pensato così la sua applicazione e dopo mesi di duro lavoro, presenterà oggi Memories a Sanremo. Ovviamente tra gli italiani c'è chi si indigna . "" I soldi pubblici - scrivono molti italiani sui social network- non devono essere dati ad un delinquente ""."
"L'imboscata, le manette e le minacce: così il rom ha stuprato le due 14enni","Al campo nomadi di via Salone li conoscono bene, Mario Seferovic (21 anni) e Maikon Bilomante Halilovic (20 anni). ""Li hanno già arrestati?"" , chiedono alla cronista del Messaggero . Poco o niente gli importa che i due nomadi di origine bosniaca, il 10 maggio scorso, abbiano stuprato brutalmente due ragazzine romane di 14 anni . ""E quando usciranno dal carcere?"" , si limitano a chiedere. I due sono ora accusati di violenza sessuale di gruppo continuata e sequestro di persona continuato in concorso. Perché dalle denunce delle giovani violentate non sono emersi soltanti tutti i particolari di quell'ora da incubo in una traversa abbandonata di via Collatina. È, infatti, emerso anche che per mesi i due nomadi hanno minacciato le due affinché tenessero la bocca chiusa. Al momento di riconoscere i volti delle belve , accanto a una dette due 14enni, c'era la madre. Gli inquirenti hanno, infatti, chiesto alla signora di essere presente all'incidente probatorio dal momento che lei stessa si era trovata faccia a faccia con Mario Seferovic. Quando le si era presentato in casa per convincerla a far uscire la figlia , la donna non sapeva di averdavanti lo stupratore della sua piccola. Il nomade aveva usato modi gentili e rassicuranti. Poi, quando la giovane ha deciso di raccontarle cosa era successo davvero in via Birolli, le è crollato il mondo addosso. ""Mi sembrava una brava persona..."" , le ha confidato la 14enne. Secondo il gip Costantino De Robbio, i due nomadi hanno agito ""con estrema freddezza e determinazione, assoluta mancanza di scrupoli e non comune ferocia verso le vittime "" . Non solo. ""La scelta del luogo, irraggiungibile, dimostra la premeditazione - ha spiegato il gip - così come l'utilizzo delle manette "" . Il racconto fatto dalle due giovani è drammatico. ""Siamo arrivate in autobus dalla Collatina e non immaginavamo che potesse succedere una cosa del genere"" , ha spiegato agli inquirenti una delle due. Mario Seferovic e Maikon Bilomante Halilovic le stavano aspettando lì. È stato il 21enne a proporre: ""Andiamo a fare una passeggiata qui dentro"" . E, come ricostruito dal Corriere della Sera , le hanno portate dove il terreno è incolto. Hanno varcato un cancelletto. ""Poi - hanno raccontato le ragazzine - ci hanno spinte verso un vialetto scuro senza uscita..."" . E così è iniziato l'incubo. ""L’altro (Maikon Bilomante Halilovic, ndr) ha tirato fuori un paio di manette, ci ha legate alla grata e ci ha minacciate di morte se non facevamo quello che (Mario Seferovic, ndr) voleva"" ."
"Jane Alexander dopo il GF Vip: ""Elia è l'uomo dei sogni""","Contro tutte le aspettative, Jane Alexander e Elia Fongaro sono diventati una coppia: dopo la fine della terza edizione del Grande Fratello Vip , l'attrice si è lasciata andare ad un dolce messaggio postato sul suo profilo Instagram, nel quale traccia un bilancio della sua esperienza. Ovviamente le parole più belle sono quelle dedicate all'ex velino, il quale durante la loro prima intervista di coppia a Domenica Live aveva dichiarato senza mezzi termini, e tenendo sempre per mano Jane, che aveva ""scelto"" la donna, senza alcun tipo di ripensamento. Condividendo uno scatto che la vede baciarsi son Elia, Jane ha scritto ""Un lavoro straziante su me stessa, senza saperlo, vivendo ogni giorno quelle 24 ore che sembravano 100, quei momenti di dolore e sconforto alternati a risate, pianti, anche di gioia, e tanta ma tanta felicità"" , proprio dopo la proclamazione di Walter Nudo come vincitore del GF Vip. Ricordando di aver conosciuto persone meravigliose, la Alexander ha continuato il suo messaggio ""Sono entrata dicendo che sarei stata Jane e sono uscita una Jane migliore, forte, solida. Potete dirmi quello che volete, ho le spalle larghe io, e quando ti metti in gioco pubblicamente ci sta"" . Infien Jane ha concluso con un pensiero per Fongaro ""Questa esperienza mi ha dato tanto. Mi ha tolto la paura, dato fiducia in me stessa, resa sicura. Ah no, quello è stato Elia Fongaro. L'uomo dei sogni. Ce l'abbiamo fatta. Io e te"" . La Alexander pare convinta della scelta fatta e non tornerebbe più indietro, nonostante la fine della sua relazione con Gianmarco Amicarelli. L'ex velino ha conquistato il suo cuore e pare che ormai non ci siano più dubbi sui loro sentimenti reciproci. Prontamente è arrivata la replica social di Elia, il quale ha scelto di condividere la stessa foto scelta da Jane. ""Ho conosciuto te, ti ho voluta e scelta, prendendo la strada più in salita ed eccoci qua, contro ogni pronostico, contro tutto e tutti, contro tutti coloro che non ci credevano"" , ha scritto Fongaro, dopo aver ripercorso anche lui le fasi della sua esperienza all'interno del reality. Per i due, adesso si aprono nuovi scenari: la coppia sopravviverà alla quotidianità? Secondo quello che i diretti interessati hanno dichiarato pare che ci siano tutte le basi. Jane Alexander: ""Elia è l'uomo dei sogni"""
Banco Alimentare a Villa Litta per la sussidiarietà,"Ne avevamo già parlato ma siamo sempre felici di poter dare notizie positive e soprattutto di poter parlare di persone positive. Persone che condividono un progetto, un'idea, un sogno che è diventato realtà, una realtà molto concreta. Stiamo parlando di Banco Alimentare , la Onlus dal 1989 presente in Lombardia. L’Associazione Banco Alimentare della Lombardia “Danilo Fossati” Onlus, che fa parte della Rete Banco Alimentare, opera attraverso 21 organizzazioni sul territorio nazionale recuperando eccedenze dalla produzione agricola, dall'industria alimentare, dalla Grande Distribuzione e dalla Ristorazione Organizzata per ridistribuirle gratuitamente ad Enti e Strutture Caritative che si occupano di assistenza e di aiuto ai poveri, agli emarginati e, in generale, a tutte le persone in stato di bisogno. L'Associazione, che si basa quasi interamente sull'opera di volontari, ""si è messa l'abito da sera"" e martedì ha organizzato una serata di promozione delle sue attività nella stupenda cornice di Villa Borromeo Visconti Litta a Lainate. L’evento ha visto la partecipazione di oltre 60 invitati tra cui significative personalità della realtà imprenditoriale locale ed esponenti di primo piano del mondo finanziario ed industriale. La straordinaria bellezza di Villa Litta di Lainate, ideata nel 1585 da Pirro I Visconti Borromeo, ha fatto da sfondo ai diversi momenti della serata: dalla simpatica accoglienza dei numerosi volontari al raffinato cocktail servito nella stupenda Limonaia a nord dei giardini fioriti del cortile principale e che è stato offerto da SeRist srl , la società di ristorazione che opera su tutto il territorio nazionale e che in Lombardia sostiene in maniera significativa il Programma Siticibo del Banco Alimentare; dal saluto del primo cittadino di Lainate Alberto Landonio e del Presidente del Banco Alimentare Gianluigi Valerin sino alla visita guidata del prestigioso Ninfeo tra mosaici, statue e sorprendenti giochi d’acqua. La serata, all'insegna della solidarietà, della bellezza e della cultura della sussidiarietà, è stata patrocinata dal Comune di Lainate con la collaborazione dell’Associazione Amici di Villa Litta Onlus ed è stata sostenuta dai Rotary Varedo e del Seveso e Rho Fiera 100°."
"Martina Colombari, sirenetta sexy: bikini hot nelle acque di Ibiza","Quarant'anni e non sentirli. Anzi, avere sempre un fisico perfetto da splendida top model. Martina Colombari è tra le donne più belle d'Italia, e anche dopo il quarantesimo compleanno sfoggia curve e grinta da far invidia alle sue colleghe poco più che teenager. In vacanza con il marito Billy Costacurta , Martina può permettersi di indossare un bikini che esalta le forme sinuose e la rende ancor più sexy di quanto non lo sia già naturalmente. I fotografi di Novella 2000 beccano la solidissima coppia, unita da quasi vent'anni, in vacanza al mare, e riescono a immortalare anche qualche movimento piuttosto osè della ex Miss Italia, come quando esce dalle acque del mare di Ibiza e sistema la parte inferiore del suo bikini. Subito dopo il mare spagnolo, Martina e Billy, insieme al figlio Achille e ad altri amici, sono volati negli Stati Uniti per la seconda parte della vacanza. Un viaggio che la splendida attrice sta raccontando quasi minuto per minuto su Instagram , dove pubblica costantemente foto di sé e dell'allegra comitiva tra le maggiori metropoli americane. Una vacanza infinita, insomma, quasi quanto la sua bellezza. Martina Colombari rischia lo strip nel mare di Ibiza Martina Colombari, la regina della bellezza compie 40 anni"
"Kobane, jihadisti accerchiati","Le forze curde sono riuscite ad accerchiare i miliziani dell'Isis penetrati a Kobane, al confine con la Turchia. Sono queste le notizie che arrivano dall’ Osservatorio siriano per i diritti umani , dopo che ieri alcuni jihadisti sono riusciti a penetrare di nuovo nella cittadina, scatenando una serie di attacchi. Sale, intanto, il bilancio dei morti che sarebbe arrivato a quota 146. Tra loro 120 sarebbero civili. Ancora in corso i combattimenti tra i Jihadisti dell’autoproclamato Stato Islamico e le unità di difesa del popolo curdo. Riferiscono la notizia dell'accerchiamento fonti locali che sottolineano che i combattenti si sono infiltrati nei quartieri di Kani Korda e Butan e nelle zone della moschea dell'Hach Rashid e dell'ospedale di Medici senza Frontiere."
"Marocchino si riprende mentre minaccia, sputa e insulta polizia","Un marocchino si è ripreso davanti alla Questura di Prato mentre è intento a minacciare, insultare e sputare contro gli agenti della polizia di stato. Secondo quanto riportato dai giornali locali il nordafricano sta protestando per tentare di riottenere i soldi che la polizia gli ha sequestrato, molto probabilmente frutto dello spaccio di sostanze stupefacenti. Il video in questione è stato pubblicato sulla sua pagina Facebook da Chiara La Porta, dirigente nazionale di Fratelli d'Italia , ed è diventato immediatamente virale. La dirigente ha peraltro invocato l'intervento del ministro Matteo Salvini per espellere il marocchino: "" Ministro Matteo Salvini che facciamo lo espelliamo? 'E' inaccettabile che un personaggio del genere sia libero di delinquere e creare il caos nella nostra città, chiediamo che sia immediatamente esplulso dall’Italia e che l’amministrazione comunale applichi nei suoi confronti lo stesso provvedimento di daspo urbano che ha emanato verso la coppia di senza tetto di viale Galilei"". ""Il personaggio del video si era reso protagonista, nei giorni precedenti, di disagi causati in una sala slot di via pomeria e successivamente era stato fermato con contanti e dosi di droga in centro storico - continua la nota - la nostra città non ha di certo bisogno di personaggi come questi e le istituzioni devono tenere lo stesso comportamento sia con i senzatetto che con i delinquenti"". Prato, marocchino insulta i poliziotti"
"730 e modello unico, ecco come risparmiare","È arrivato uno dei momenti più difficili per i contribuenti italiani: quella della dichiarazione dei redditi. Anche quest'anno il Giornale, con la collaborazione del fiscalista Paolo Duranti dello Studio Mazzocchi & Associati di Milano, ha riepilogato le principali novità per affrontare un po' più serenamente questa procedura e, se possibile, pagare un po' meno. Perché negli ultimi cinque anni i governi sono cambiati ma le tasse sono sempre aumentate. Le principali novità elencate in questa pagina si possono articolare secondo due macrocategorie: una dedicata alle detrazioni Irpef riconosciute per gli interventi in ambito immobiliare e un gruppo più variegato, comprendere detrazioni varie. Le indicazioni sono valide tanto per il 730/2016 quanto per l'Unico Persone Fisiche (Unico PF). Quest'anno debutta l'Unico precompilato, mentre il 730 precompilato sta per spegnere la prima candelina (peraltro sofferta, almeno a giudicare dalla pioggia di interventi normativi di cui è stato oggetto nel giro di pochi mesi). Il 730 (precompilato oppure modificato direttamente, tramite Caf o altro professionista) deve essere presentato entro il 7 luglio. Il termine non è certo perché una risoluzione approvata nelle scorse settimane in commissione Finanze della Camera prevede la proroga della scadenza al 23 luglio e, quindi, al 25 luglio, poiché il 23 cadrà di sabato. L'Unico PF, invece, va consegnato entro il 30 giugno se il modello è presentato per posta in forma cartacea oppure entro il 30 settembre se è presentato in via telematica dal contribuente o da un intermediario. Restano le detrazioni del 50% per le ristrutturazioni edilizie Come negli anni scorsi è prevista la detrazione del 50% per le spese relative a interventi di recupero del patrimonio edilizio. La detrazione dev'essere ripartita in 10 rate di pari importo, con un limite di spesa pari a 96mila euro. Il beneficio spetta per opere di manutenzione straordinaria su singole unità immobiliari residenziali (immobili rurali inclusi) nonché per le loro pertinenze. Lo sgravio si estende anche all'acquisto di box e posti auto pertinenziali. Per le parti comuni del condominio, invece, la detrazione spetta anche agli interventi di manutenzione ordinaria (compresi cablatura e adozione di misure antisismiche). Anche il convivente del proprietario può usufruire della detrazione, purché abbia sostenuto le spese e fatture e bonifici siano intestati a lui. Sconto del 25% a chi compra un immobile riqualificato Anche quest'anno è prevista la detrazione del 50% delle spese sostenute per l'acquisto o l'assegnazione di immobili facenti parte di edifici ristrutturati. La detrazione dev'essere calcolata su un ammontare forfetario pari al 25% del prezzo di vendita o di assegnazione dell'immobile, risultante dall'atto di acquisto o di assegnazione; l'importo pari al 25% del prezzo di acquisto o assegnazione non può superare il limite di 96mila euro. Ipotizzando quindi che un contribuente abbia acquistato un'abitazione al prezzo di 300mila euro, l'importo su cui sarà calcolata la detrazione equivarrà al 25%, vale a dire 75mila euro. Di conseguenza, la detrazione effettivamente spettante, che verrà suddivisa in 10 rate annuali di pari importo, sarà di 37.500 euro, cioè il 50% di 75mila. Bonus elettrodomestici e mobili prorogato fino al 31 dicembre È stata prorogata la detrazione del 50%, ripartita in 10 rate annuali di pari importo, per le spese sostenute per l'acquisto di mobili e di grandi elettrodomestici di classe non inferiore alla A+ (A per i forni), finalizzati all'arredo dell'immobile oggetto di ristrutturazione, su un ammontare complessivo non superiore a 10mila euro per interventi eseguiti entro il 31 dicembre. Possono usufruirne i contribuenti che portano in detrazione (nella misura del 50%) le spese relative agli interventi di recupero del patrimonio edilizio. Nel caso di interventi sulle parti comuni condominiali la detrazione è però ammessa solo per gli acquisti dei beni agevolati finalizzati all'arredo delle parti comuni. È consentito portare in detrazione anche le spese di trasporto e montaggio. Rimane in vigore il vantaggio per l'efficienza energetica Prorogata pure la detrazione del 65%, ripartita in 10 rate annuali di pari importo, per le spese relative agli interventi finalizzati al risparmio energetico degli edifici (inclusi i rurali). Le spese detraibili sono: riqualificazione energetica di edifici esistenti, interventi sull'involucro di edifici esistenti, installazione di pannelli solari, sostituzione di impianti di climatizzazione invernale, acquisto e posa in opera di schermature solari e acquisto e posa in opera di impianti di climatizzazione invernale con impianti dotati di generatori di calore alimentati da biomasse. Possono beneficiarne i soggetti che possiedono o detengono l'unità immobiliare nonché i condomini in caso di interventi effettuati su parti comuni. Detraibili anche le spese per la certificazione. È possibile farsi rimborsare asili, mense, scuole e università È riconosciuta una detrazione del 19% per le spese sostenute per la frequenza di scuole dell'infanzia, del primo ciclo di istruzione e della scuola secondaria di secondo grado per un importo annuo non superiore a 400 euro per alunno o studente. Nei giorni scorsi l'Agenzia delle Entrate ha chiarito che nel novero delle spese agevolate rientrano anche i costi sostenuti per la mensa scolastica, anche nel caso in cui questa sia gestita da soggetti diversi dall'istituto (ad esempio il Comune o un'impresa incaricata). Sempre in ambito formativo, è prevista la detrazione del 19% delle spese per la frequenza di corsi di istruzione universitaria presso università statali e non statali. Per queste ultime la spesa detraibile va da 1.500 a 3.700 euro a seconda di sede e corso. Chi ha non ricevuto gli 80 euro deve indicarlo in dichiarazione «Sul fronte delle agevolazioni - spiega l'esperto - impattano con la dichiarazione 2016 l'aumento (da 640 a 960 euro all'anno) del bonus Irpef ai lavoratori dipendenti e ad alcune categorie assimilate con reddito annuo non superiore a 26mila euro». Da quest'anno per verificare il rispetto del limite occorre aggiungere al reddito complessivo ai fini Irpef la quota di reddito esente prevista per ricercatori e lavoratori rientrati in Italia e sottrarre l'ammontare delle somme erogate a titolo di Tfr. Nel caso in cui il datore di lavoro non abbia potuto riconoscere il bonus Irpef, il contribuente ne può usufruire in dichiarazione, indicandolo nella casella «Casi particolari» nel quadro C del modello 730/2016 oppure nel quadro RC del modello Unico Pf 2016. Le erogazioni alle Onlus scalabili fino a 30mila euro Passa da 2.065 a 30mila euro annui l'importo massimo delle erogazioni liberali a favore delle Onlus per cui è possibile fruire della detrazione del 26 per cento. Pertanto, il massimo risparmio conseguibile da un contribuente è ora pari a 7.800 euro di imposte, mentre precedentemente era di soli 537 euro. In pratica, le Onlus sono state equiparate ai partiti politici: i contributi a queste particolari associazioni non riconosciute, compresi tra 30 e 30mila euro, erano già detraibili al 26% ai fini Irpef. Tra le new entry vi è poi la detrazione nella stessa misura indicata sopra - per le spese funebri sostenute anche nel caso in cui il defunto non sia un parente, per un importo massimo di 1.550 euro per ciascuno degli affetti passati a miglior vita. Fanno il loro ingresso nel 730 pure i costi per gli arbitrati «Nella dichiarazione 2016 fa il suo ingresso il credito d'imposta riconosciuto per il ricorso all'arbitrato ai fini della soluzione di una controversia», sottolinea Paolo Duranti dello Studio Mazzocchi & Associati. In caso di successo della negoziazione, oppure di conclusione dell'arbitrato con lodo, spetta infatti un'agevolazione commisurata al compenso corrisposto agli arbitri o agli avvocati abilitati ad assisterli nel procedimento di negoziazione assistita, e comunque in misura non superiore a 250 euro. Coloro che intendessero avvalersene devono aver presentato una richiesta telematica entro l'11 febbraio scorso e aver ricevuto comunicazione dal ministero della Giustizia. L'importo del credito d'imposta spettante deve essere indicato nel quadro G. Assegnazione del 2 per mille aperta anche alla cultura L'assegnazione del due per mille dell'Irpef si apre anche alla cultura. Questa quota delle nostre tasse potrà essere destinata non solo ai partiti politici, ma anche a un'associazione culturale inserita in un apposito elenco istituito presso la presidenza del Consiglio. L'elenco si trova su internet a questo indirizzo . Per esprimere la propria scelta bisogna firmare nell'apposito riquadro del 730 o dell'Unico PF, indicando il codice fiscale dell'associazione prescelta. Con finalità analoghe era stato introdotto l'art bonus, cioè il credito di imposta riconosciuto a favore di chi effettua erogazioni liberali a sostegno del patrimonio culturale pubblico italiano. Tutte le soluzioni per gli errori commessi nella compilazione Se dopo aver presentato il 730 ci si accorge di aver sbagliato, ci sono due strade. Se emerge un maggior credito o un minor debito, è possibile presentare entro il 25 ottobre 2016 un modello 730 integrativo oppure l'Unico 2016 entro il 30 settembre 2016. Si può optare per la presentazione dell'Unico entro i termini dell'anno successivo. In questa ipotesi la differenza potrà essere indicata a rimborso o come credito. Se, invece, emerge un maggior debito o un minor credito, il contribuente può scegliere se presentare l'Unico PF entro il 30 settembre 2016, versando direttamente le somme dovute oppure entro il termine di presentazione dell'Unico dell'anno successivo, sempre pagando. Idem entro il 31 dicembre del quarto anno successivo alla dichiarazione."
Polemica e finte censure Così diventa un caso il film fango contro il Cav,"Il trailer non è niente di che. La solita spazzatura contro Berlusconi. Si intitola Silvio Forever ed è l’autobiografia non autorizzata scritta da Gian Antonio Stella e Sergio Rizzo. Uscirà il 25 marzo nelle sale cinematografiche. La Lucky Red vorrebbe promuovere il film mandando sui canali Rai uno spot che fa intravedere parte del fango che la pellicola diretta da Roberto Faenza e Filippo Macelloni approfondirà con dovizia di particolari. I vertici di viale Mazzini chiedono i dovuti tagli, la casa di distribuzione si impunta e ritira lo spot. Morale? Si grida alla censura. Ora i soliti anti Cav potranno andare in giro a dire che sulla televisione pubblica non può andare in onda uno spot che insulta il presidente del Consiglio. La Lucky Red forza la mano Sulla Rai l'abbonato è ormai abituato a vedere un po' di tutto. Mentre la sinistra grida un giorno sì e l'altro pure al bavaglio e il centrodestra cerca di garantire un minimo di pluralismo nei programmi di informazione, la nuova frontiera della battaglia contro Berlusconi è la pubblicità. Così, tra lo spot degli assorbenti e quello sugli strappi muscolari, ecco che la Lucky Red voleva piazzare il trailer di Silvio Forever . ""La Rai non ce lo ha permesso - ha denunciato la casa di produzione - motivando la scelta con non meglio specificati approfondimenti in corso da parte dell’ufficio legale di viale Mazzini che renderebbero allo stato lo spot inopportuno"". In realtà, dalla Rai sono stati semplicementi richiesti alcuni ""tagli di merito"". Pochi secondi per non offendere il ricordo di una persona morta. ""Apportati questi tagli ha assicurato viale Mazzini - nulla avrebbe impedito la messa in onda"". Le motivazioni della Rai ""Lo spot della Lucky Red sul film Silvio Forever - ha replicato la Rai all’annuncio della casa produttrice - è stato giudicato 'inopportuno' dalle strutture Rai preposte, nella parte in cui riproduce una dichiarazione di una persona scomparsa, piegandone immagini e parole a fini satirici"". Limitatamente ai fotogrammi in questione, la direzione Affari legali di viale Mazzini non ha potuto peraltro escludere rischi di azioni risarcitorie per offesa alla memoria della defunta: ""Nessun rilievo invece per il resto del filmato, che senza tali immagini potrà essere riproposto"". Ma la Lucky Red - forse per esigenze pubblicitarie di mercato - ha preferito gridare alla censura e tentare la via del martirio."
"Spagna, Ciudadanos apre all'utero in affitto: le proteste delle Femen","In Spagna Ciudadanos chiede di legalizzare l'affitto degli uteri perché sarebbe ""un passo avanti come l'aborto e il matrimonio gay"". Lo ha dichiarato Alberto Rivera Diaz, presidente di Ciudadanos-Partido de la Ciudadanía, il movimento nato a partire dalla piattaforma civica Ciutadans de Catalunya (creata il 7 giugno del 2005 a Barcellona da un gruppo di quindici intellettuali, professori universitari e professionisti di diversi settori), poi estesosi a tutta la Spagna. ""Prima della fine del 2018, discuteremo e vedremo se questo regolamento sarà approvato o no"", ha detto Rivera, che ha annunciato che il suo partito presenterà una proposta di legge per la regolazione della maternità surrogata. Secondo Rivera, questa misura è necessaria per trasformare la Spagna in ""un paese moderno"", proprio come ha fatto ""con la legge sull'aborto o con la legalizzazione del matrimonio tra coppie dello stesso sesso"". L'argomento che Albert Rivera usa è quello relativo al ""sostegno"" del governo per le famiglie che con questo metodo intendono avere figli, facendo riferimento, in particolare, alle donne che hanno problemi di fertilità o alle coppie omosessuali (che biologicamente non posso procreare). Con la proposta di legge il leader di Ciudadanos vuole permettere la legalizzazione dell’utero in affitto (che in spagnolo chiamano ""vientres de alquiler"") in modo da evitare che gli interessati in Spagna vadano in Ucraina per assumere una madre surrogata e poi acquistare il bambino generato. Rivera si è affrettato a sostenere che la proposta del suo movimento sarebbe ""una proposta altruistica"" ed ha chiesto alle forze politiche di conoscere questa realtà ""perché cambierebbe la loro percezione"". Relativamente alle questioni etiche Ciudadanos non è nuovo alle proposte più estreme. È un movimento abortista, pro ""matrimoni"" tra omosessuali, per l'imposizione dell'ideologia di genere in tutte le aree, specialmente nelle scuola, per l’approvazione dell’eutanasia, per la legalizzazione della prostituzione e, adesso per la legalizzazione delle pance in affitto. Ma non sono mancate le proteste. Sabato 8 settembre, due attiviste del gruppo femminista Femen hanno protestato, come al solito in topless e con delle scritte sul corpo, durante la riunione a Malaga del Comité Ejecutivo di Ciudadanos, per contrastare la politica a favore ""de los vientres de alquiler"".""La mia pancia non si affitta!"", si è potuto leggere sui corpi seminudi delle donne. ""Femen contro Albert Rivera e la sua politica a favore degli uteri in affitti. Lo sfruttamento non è un'opzione"", è il messaggio postato su Twitter dall'organizzazione femminista."
Ballando con le stelle 2016: Conchita Wurst non ci sarà. Arriva Valerio Scanu,"Il talent ballerino di Raiuno è famoso per gli ospiti e i concorrenti che rinunciano a partecipare alla gara per le difficoltà fisiche durante la preparazione delle esibizioni o per malanni dell'ultimo minuto. Anche questa edizione di Ballando con le stelle non poteva essere da meno e così la prima superospite che avrebbe dovuto partecipare come ballerina per una notte, non senza scatenare polemiche, ha annunciato che non ci sarà. La drag queen austriaca Conchita Wurst , salita agli onori delle cronache per aver partecipato e vinto all'Eurovision Song Contest, travestitata da donna ma con la barba da uomo in bella mostra, è costretta a letto da una terribile gastroenterite. A sostituirla, Milly Carlucci ha chiamato un reduce dell'ultimo Sanremo, Valerio Scanu . Un'indiscrezione dell'ultim'ora, rilanciata da Tvblog, ha rivelato che il cantante sardo, oltre a proporre ""Finalmente piove"", la canzone con cui ha partecipato al festival, indosserà i panni della cantante austriaca, trasformandosi come già fece durante la sua partecipazione a Tale e quale show ."
Filippine: cinque milioni per gli operatori rapiti,"Manila - Un riscatto per Vagni e il suo collega svizzera. Il gruppo islamico che tiene ancora in ostaggio i due operatori della croce Rossa internazionale, tra i quali l’italiano Eugenio Vagni, ha chiesto 5 milioni di dollari di riscatto per il loro rilascio. Lo rivelano fonti militari escludendo che sia stato pagato un riscatto per la liberazione di Maria Jean Lacaba, la volontaria della Cicr filippina rilasciata una settimana fa. Poco dopo la sua liberazione alcuni quotidiani locali avevano infatti parlato del pagamento di 5,5 milioni di pesos (circa 115mila dollari). Si tratta di voci incontrollate, ha assicurato il portavoce dell’esercito Gaudencio Pangilinan, spiegando che ""la pressioni militari e le trattative"" hanno portato alla liberazione di Maria Jean Lacaba. Contrario a qualunque ipotesi di riscatto il capo della croce rossa locale Richard Gordon che ha ribadito come il rilascio dell’operatrice filippina sia avvenuto senza alcun pagamento."
Venduta all'asta per 21mila euro la dentiera di Churchill,"La dentiera dello statista britannico Winston Churchill, nota come «i denti che hanno salvato il mondo» durante la Seconda guerra mondiale, è stata venduta giovedì all'asta per 18mila sterline (21.500 euro), ossia più di tre volte rispetto alla stima. La protesi, che fu creata appositamente per mascherare la celebre zeppola del primo ministro, la cui voce i suoi concittadini ascoltavano tutti i giorni alla radio durante il conflitto, è stata acquistata da un collezionista britannico, secondo un portavoce della casa d'aste Keys of Aylsham a Norfolk. Il venditore era Nigel Cudlipp, figlio del protesista che aveva fabbricato la dentiera. In un'intervista alla Bbc, Cudlipp ha raccontato che, quando riceveva brutte notizie dal fronte, Churchill aveva l'abitudine di far saltare via la dentiera, infilando un pollice dietro i denti, in un gesto di rabbia. «Mio padre diceva che misurava il successo dello sforzo bellico dalla distanza che la dentiera percorreva nella stanza e se raggiungevano il muro opposto», ha riferito. Intanto il Churchill Archives Centre di Cambridge, che gestisce il gigantesco archivio personale di Churchill, ha annunciato metterà presto online gran parte del fondo, per una consultazione a pagamento."
"Comunali, scintille tra Mentana e Orlando a La7","Nonostante lo spoglio favorevole, quella di Leoluca Orlando è stata una notte agitata. Di fatto il sindaco di Palermo non ha gradito alcuni passaggi della maratona notturna sulle amministrative guidata da Enrico Mentana su La7. A raccontare l'accaduto è stato proprio Enrico Mentana che durante il collegamento con l'inviata a Palermo ha sottolineato come il sindaco fosse irritato. E dietro il gelo da parte del sindaco di Palermo ci sarebbe un'etichetta politica che lo stesso primo cittadino rifiuta, ovvero quella di ""sindaco del Pd"". Orlando infatti è stato il candidato del centrosenistra, ma non accetta di essere definito come un esponente del Pd. E così si nega ai microfoni di Mentana. A questo punto il direttore di Tg La7 decide di raccontare quanto accaduto: ""Capiamo che non sia più in voga come prima - ha replicato Mentana - ma essere del Pd non è ancora un'offesa. Se Orlando si sente offeso, proprio lui che è stato eletto anche coi voti del Pd, allora fa il bambino. A una certa età, del resto, si torna bambini""."
La Juventus vince in rimonta sull'Empoli: 1-2 siglato Cristiano Ronaldo,"La Juventus di Massimiliano Allegri vede le streghe per oltre un tempo contro l'Empoli di Andreazzoli ma alla fine riesce a ribaltarla e vincere per 2-1 grazie alla doppietta di Cristiano Ronaldo, a quota sette reti in Serie A. La partita è stata tirata e combattuta dall'inizio alla fine con i toscani che avevano fatto la bocca buona frutto della rete di Caputo siglata al 29' del primo tempo. La doppietta di CR7, però, siglata tra il 53' su rigore e il 70' con un gran missile da oltre 25 metri, hanno regalato un successo preziosissimo alla Juventus che si dimostra ancora una volta una macchina da guerra implacabile. Con questi tre punti, infatti, i bianconeri salgono a quota 28 punti su 30 disponibili in dieci giornate. L 'Empoli, invece, si conferma una buona squadra che sviluppa buon calcio ma che si perde sul più bello: i ragazzi di Andreazzoli restano terz'ultimi a quota sei punti in classifica con dietro solo Frosinone e Chievo Verona. Partita bloccata nei primi dieci minuti con la monotonia che viene rotta da Pjanic al 12' con un tiro al limite dell'area che finisce fuori di poco. Alex Sandro al 25' impegna Provedel di testa e due minuti dopo Maietta rischia il clamoroso autogol. Dal possibile vantaggio della Juventus ecco quello dell'Empoli con Caputo abile ad insaccare in rete con un bel tiro di sinistro. La Juventus prova subito una reazione ma il colpo di testa di CR7 siglato al 39' si spegne tra le braccia di Provedel e si va al riposo con il vantaggio dei padroni di casa. Nella ripresa la Juventus entra in campo rabbiosa e al 49' Alex Sandro impegna il portiere empolese e sulla ribattuta Pjanic colpisce la traversa. Il pareggio arriva al 53', su rigore concesso per il fallo di Bennacer su Dybala: dal dischetto CR7 è implacabile. Il raddoppio al 70' sempre con Cristiano Ronaldo che segna con un missile impressionante dai 25 metri mettendo la palla all'incrocio dei pali. L'Empoli ci prova fino alla fine ma con poca convinzione e al 93' ancora Caputo per poco non fa lo scherzetto alla Vecchia Signora con un mancino che però non batte Szczesny. Il tabellino Empoli: Provedel; Di Lorenzo, Silvestre, Maietta, Antonelli (69' Pasqual), Acquah, Bennacer, Traore (82' La Gumina); Krunic, Zajc (75' Ucan); Caputo. Juventus: Szczesny; De Sciglio (90' Barzagli), Bonucci, Rugani, Alex Sandro; Bentancur, Pjanic (80' Douglas Costa), Matuidi; Bernardeschi (66' Cuadrado), Ronaldo, Dybala. Reti: 29'Caputo (E), 53' e 70' Cristiano Ronaldo (J)"
"Appello per il caso Mills, sentenza il 27 ottobre","Milano - Un'udienza per far parlare l'accusa, due per la difesa, poi la sentenza. Viaggia a tappe forzate il processo d'appello a David Mackenzie Mills, l'avvocato inglese accusato di essersi fatto corrompere da Silvio Berlusconi e per questo già condannato in primo grado a cinque anni e mezzo di carcere. Oggi il giudice Rosario Spina, relatore del processo davanti alla Corte d'appello, ha riccostruito i passaggi chiave della vicenda e della sentenza di primo grado, pronunciata dal tribunale presieduto da Nicoletta Gandus. Ma il relatore ha dato ampio spazio anche alle tesi dei difensori di Mills, secondo i quali la corruzione del legale britannico da parte della Fininvest non avrebbe avuto alcun senso, visto che in realtà Mills - interrogato dalla Procura milanese sui conti esteri del Biscione - non scagionò affatto il gruppo di Berlusconi, tanto che anche sulla sua testimonianza si basò la sentenza che condannò in primo grado il Cavaliere per la vicenda All Iberian. Nel suo intervento il procuratore generale Laura Bertolè Viale ha invece chiesto la conferma della condanna di primo grado. Non è necessario, ha detto, che la Corte d'appello interroghi nuovi testimoni, perchè il processo di primo grado fu già sufficientemente completo. E nemmeno è necessario che venga convocato in aula Berlusconi,visto che nelle sue dichiarazioni pubbliche il premier ha già detto di non sapere assolutamente chi fosse Mills. Alla richiesta dell'accusa si è associata l'Avvocatura dello Stato a nome della presidenza del Consiglio che si è costituita parte civile nel processo (con il risultato lievemente paradossale che Palazzo Chigi chiede la condanna del suo attuale titolare). Sentenza in tempi brevi, dunque. D'altronde la Procura generale è in lotta contro il tempo, le difese sostengono che le accuse contro Mills sono già prescritte, la Procura non è d'accordo ma sa che - ben che le vada - nella primavera del 2010 la prescrizione scatterà sicuramente. Questo significa che l'accusa ha una manciata di mesi per arrivare contro Mills alla condanna definitiva in Cassazione. E andare poi al vero, decisivo scontro: il processo a Silvio Berlusconi, che si erta dovuto interrompere per l'entrata in vigore del lodo Alfano e che ora potrà ripartire (non, ovviamente, davanti al giudice Gandus). Formalmente i due processi - quello a Mills e quello a Berluscono - vivono di vita propria ma restano comunque intimamente connessi. Nella ricostruzione della Procura milanese, Mills fu il corrotto e Berlusconi il corruttore. Per questo poter calare sul processo al Cavaliere tutto il peso della condanna definitiva di Mills sarebbe per la Procura un passo avanti importante per ottenere la condanna anche del capo del governo. A meno che, nel frattempo, la prescrizione non inghiotta tutto."
"1.048 amici, tutti inutili: annuncia il suicidio su Facebook e nessuno l'ascolta","Aveva annunciato, ma inutilmente, il suicidio su Facebook: poi Simone Beck, 42 anni, inglese si è tolta veramente la vita, proprio il giorno di Natale. Lo ha fatto sapere sul sito di social network ma nessuno dei suoi oltre mille amici online si è preoccupato di correrle in aiuto per salvarla. «Ho preso tutte le pillole, sarò morta presto, addio a tutti», aveva scritto Simone, aggiornando il suo profilo per l'ultima volta. Nessuno dei suoi 1.048 amici online ha commentato, tranne che qualcuno per prenderla in giro: «Sei una bugiarda...» le ha scritto uno, «è una scelta tua...» ha ironizzato crudelmente un altro. La storia agghiacciante di Simone è stata raccontata dalla madre della donna, Jennifer Landgridge, al «Daily Mail» che pubblica il dialogo on line: «Amico A: è sempre la solita esagerata e racconta bugie. Amico B: spero che menta anche stavolta sennò domani avremo tutti sensi di colpa... Amico C: avete letto di Simone e le pillole? Qualcuno è andato a vedere? Amico A: lo fa sempre. Non è mica più una ragazzina. Amico D: ammazzarsi per una storia d'amore comunque non è una buona ragione». Diciassette ore più tardi la polizia ha fatto irruzione nella casa della Beck a Brighton: Simone era morta. Non è chiaro se la donna abbia visto i commenti dei suoi contatti sul suo tragico gesto prima di chiudere gli occhi per sempre: «Tutti hanno continuato a chattare come se niente fosse. E dire alcuni di loro abitavano a un passo dalla casa di Simone», ha detto Samantha Pia Owen, un'amica di famiglia. Non è la prima volta che qualcuno annuncia su Facebook l'intenzione di farla finita. L'anno scorso la Rutgers University, negli Stati Uniti, era rimasta sotto shock per la morte dello studente Tyler Clementi che aveva aggiornato il suo profilo facendo sapere che si sarebbe buttato dal ponte di George Washington a New York: poco dopo il suo cadavere veniva ritrovato nel fiume Hudson. Anche allora nessuno lo fermò. Ma che amici sono quelli di facebook?"
Guida pratica al perfetto costume da bagno,"Vacanze alle porte e stesso problema ogni anno. Oltre alla fatidica prova costume, cosa indosserò in spiaggia? È la domanda che ci poniamo tutte. Piace cambiare e, senza dubbio, i vari marchi della moda aiutano non poco. Gianantonio A. Paladini, per esempio, parte da un dato di fatto fondamentale: tutta la sua produzione, sia di costumi che di straordinaria lingerie, è rigorosamente e interamente made in Italy. Da sempre, il brand bolognese è conosciuto per la sua eleganza confortevole ma anche sofisticata. Per questa estate, puntando sempre su materiali e tessuti preziosi e su tecniche di lavorazione all'avanguardia, la collezione beachwear reinterpreta in chiave contemporanea una tradizione folcloristica d'ispirazione «marina» proponendo una serie di costumi e caftani in jersey bianco e blu in piquet. Immancabile la stampa black and white con i pizzi stretch che si contrappone a quella multicolor e a quella lurex, con stampe rigate, in tinta unita o floreali. Grandi fiori caratterizzano invece gli ampi caftani e i costumi della Cruise Collection, insieme a geometrie Ikat e Chiné. I capi, in cotone invecchiato, sono tutti rifiniti in maglieria con luccicanti righe dorate. Anche Miss Bikini Luxe 2018 sceglie le stampe, addirittura sei famiglie, declinate in un totale di 14 varianti esclusive che costituiscono il tripudio colorato della collezione. Due i temi attorno ai quali si snoda la proposta stilistica: il Floreale e l'India. Prati in fiore e giardini selvaggi si mescolano a geometrie dal sapore ora 70's e psichedelico, ora pittoresco e romantico. Si contrappongono i disegni cashmere, India e bandana che reinterpretano in chiave moderna i classici e tradizionali motivi Indiani, con i loro motivi Paisley ricchi di minuziosi dettagli e di pattern decorativi. Una novità tra i tessuti è l'inserimento di un freschissimo voile di cotone e seta che va a unirsi al jersey di viscosa e al raso. Altra novità riguarda il Total Black, che si evolve e trasforma in Black & White, corredandosi di fuori acqua e abbigliamento, all'insegna del grande ritorno del bianco nel mondo del Beachwear. I bikini giocano su intrecci, asimmetrie e stringature hot. L'abbigliamento è realizzato in pizzo plissé dall'effetto nude, sexy ma ricercato al tempo stesso. Da Raffaela D'Angelo si trova la tradizione e l'artigianalità italiana che trova ispirazione dai colori accesi delle isole del Mediterraneo. I bikini e gli interi sono stampati, ricamati o a crochet, pensati per essere abbinati ai lunghi abiti in seta e ai miniabiti in lino. Il pizzo, irrinunciabile leitmotiv del brand, dona ai capi romanticismo e sensualità. Pin Up Stars non lascia nulla al caso. Anche per questa stagione il designer Jerry Tommolini ha dato vita a stampe sorprendenti e vivaci (flora, fauna, giraffe) che confermano il forte carattere di questo marchio. Colorate mongolfiere riempiono ampie gonne dal fascino ricercato, costumi interi, bikini e micro bikini fanno il pari con caftani e piccoli top. Stampe optical nel colori della terra ricordano i cerchi degli antichi Masai, impreziositi da ricami di conchiglie naturali e perle di legno. «Voglio mettere in risalto la nostra forza lavorativa - ha affermato Jerry Tommolini - Dalla modellistica, alla façon, ai ricami , le stampe, e soprattutto l'impegno, la cura, la dedizione che creano la qualità e confermano l'artigianalità di ogni singolo capo»."
"Grillo soffre di manie di persecuzione: ""I media istigano perché qualcuno mi elimini""","Cita Orwell e dedica un’ampia citazione da 1984 per riadattare ai giorni nostri l’immaginario Rito dell’Odio. E ancora: si rifà agli anni di piombo per paventare addirittura un attentato ai suoi danni come ipotetico frutto della campagna di aggressione che denuncia da parte di politica e media. È il solito Beppe Grillo che, vittima delle sue manie di persecuzione, spera nel martirtio mediatico per incidere maggiormente alle prossime elezioni. ""Il rito quotidiano dell’Odio da parte di aizzatori di professione nei miei confronti, nei confronti degli appartenenti al MoVimento 5 Stelle e dei miei collaboratori sta diventando fragoroso, insopportabile, indecente"" , scrive sul blog il comico genovese attaccando a testa bassa quei media che, negli ultimi mesi, lo hanno sempre considerato con un occhio di riguardo. Non è la prima volta che Grillo va all'attacco. Basta una mezza critica per farlo imbestialire, per spingerlo a usare la rete e il blog come un'arma nucleare. Contro tutto e tutti: basta dire o scrivere una mezza parolina contro il guro del Movimento 5 Stelle per far scatenare l'inferno. Già dopo l'attentato alla scuola ""Morvillo"" di Brindisi, Grillo aveva parlato di terrorismo, schegge impazzite nell'apparato statale e segreti: ""Furono le bombe del Pac di Milano, dei Georgofili a Firenze allora a precipitarci in un ventennio infame di cui stiamo pagando le conseguenze e a impedire ogni cambiamento. Spero che Brindisi, che segue l'attentato ad Adinolfi a Genova, non sia l'inizio di una militarizzazione del territorio, di leggi speciali, di neo terroristi e di depistaggi. Cui prodest questo attentato?"" . Manie di protagonismo o manie di persecuzione ? Non si sa. Sta di fatto che oggi il comico genovese è tornato a sparare contro i media con accuse pesantissime. ""Lo scopo è quello, chiaro, di creare dei mostri da abbattere per mantenere lo status quo"" , spiega accusando i critici perché ""non discutono mai nel merito, ad esempio del Programma del M5S, insultano, fomentano con l’obiettivo di isolare, infamare, distruggere"" . ""E dopo? Cosa verrà dopo?"" , si domanda Grillo che passa a fornire anche uno scenario. ""Dal tiro al bersaglio metaforico, si passerà a quello reale? L’informazione - incalza - sta sconfinando in molti casi in istigazione a delinquere, come avvenne negli anni di piombo. Li diffami, li isoli e poi qualcuno li elimina. Ci vediamo in Parlamento. Sarà un piacere"" . Sostituendo il suo al nome dell’Emmanuel Goldstein creato dalla penna di George Orwell, Grillo racconta allora di quel ""rito dell’Odio era cominciato. Come al solito, la faccia di Beppe Grillo, il Nemico del Popolo, era apparsa sullo schermo. S’udì qualche fischio, qua e là, fra i presenti. La donnetta dai capelli color sabbia diede in una sorta di gemito in cui erano mescolati paura e disgusto. Grillo era il rinnegato. Durante il suo secondo minuto, l’Odio arrivò fino al delirio. La gente si levava e si rimetteva a sedere con gran rimestio, e urlava quanto più poteva nello sforzo di coprire il belato di quella voce maledicente che veniva dallo schermo. La donnetta dai capelli color sabbia era diventata rossa come un peperone e apriva e chiudeva la bocca come un pesce tratto fuor d’acqua. Una bruna aveva cominciato a strillare: 'Porco! Porco! Porco!'"" . Qui arriva un’altra interpolazione grillista, che aggiunge agli insulti della folla dei non casuali populista, fascista, assassino ed evasore. In realtà, se si va a dare un'occhiata alla stampa (nazionale e internazionale), il leader del Movimento 5 Stelle è sempre stato trattato coi guanti. Se sul Fatto Quotidiano l'endorsement di Marco Travaglio è stato messo nero su bianco, sul Corriere della Sera e su Sette non è mai mancato lo spazio per mettere in luce Grillo & Co. Basti citare la lettera (senza replica) di Gianroberto Casaleggio. Anche Repubblica non ha mai avuto la mano pesante con i grillini, verso i quali ha sempre nutrito una certa simpatia senza mai, però, urtare i nervi a qualche notabile del Partito democratico."
Vittorio Emanuele rinviato a giudizio,"Potenza - Sarà processato. Il gup di Potenza Luigi Barrella ha rinviato a giudizio, per associazione a delinquere finalizzata alla corruzione di pubblici funzionari, Vittorio Emanuele di Savoia, che era stato arrestato il 16 giugno 2006 su richiesta dell’ex pm di Potenza, Henry John Woodcock. Il dispositivo è stato letto in un’aula del tribunale di Potenza, dove erano presenti i pm Laura Triassi e Salvatore Colella poiché Woodcock si è trasferito a Napoli. I commenti ""Non c’era da aspettarsi altro per una vicenda inspiegabile. Resto fiducioso nell’accertamento dei fatti però provo dolore nel subire queste accuse"". Così Vittorio Emanuele ha commentato, al telefono con l’avvocato Francesco Murgia, il rinvio a giudizio da parte del gup di Potenza. La prima udienza del processo è stata fissata per il 21 dicembre, alle ore 9.30. L'arresto Il 16 giugno del 2006 l'arresto che fece il giro del mondo. Oggi, a più di tre anni di distanza, la sentenza del gup: Vittorio Emanuele di Savoia sarà processato a Potenza. L'arresto di Vittorio Emanuele fu chiesto dal pm Woodcock (trasferitosi a Napoli dallo scorso 14 settembre) e disposto dal gip Alberto Iannuzzi: al centro dell'inchiesta denominata ""Savoiagate"" vi era - secondo l'accusa - un'holding del malaffare, con a capo proprio il principe di casa Savoia, e impegnata nel settore del gioco d'azzardo, che avrebbe fatto ricorso ad operazione di corruzione per ottenere specifici ""nulla osta"" dai Monopoli di Stato per l'installazione di videogames. Altri imputati Oltre al principe, sono stati rinviati a giudizio, sempre con l'accusa di associazione a delinquere finalizzata alla corruzione di pubblici funzionari, altre cinque persone: Rocco Migliardi, Ugo Bonazza, Nunzio Laganà, Gian Nicolino Narducci e Achille De Luca. Al telefono, con gli avvocati Francesco Murgia e Gianfranco Robilotta, I legali Estremamente duro anche il commento dei legali: ""C'é - ha detto Murgia - profonda delusione sul piano tecnico. Gli elementi eclatanti che deponevano per l'insussistenza di qualsiasi ipotesi di reato sono stati riversati in maniera ampiamente esaustiva. Sono deluso come avvocato e impaurito come cittadino perché - ha concluso Murgia - si è usata come prova l'aria"". Per Vittorio Emanuele vi sarà un altro processo, a distanza di oltre 20 anni da quello che si concluse con la sua assoluzione dall'accusa di omicidio preterintenzionale del giovane tedesco Dirk Hammer, ucciso nel 1978 all'Isola di Cavallo, in Corsica, da un colpo di fucile sparato dal principe."
Un telefilm sui narcisisti da Social Network,"Se la tv è specchio della società, dei suoi riti, delle sue manie, non poteva non accorgersi di quanto i social network abbiano cambiato la quotidianità. Ed ecco che la Abc ha deciso di giocare, e far riflettere, sul nostro rapporto con la rete. Il 30 settembre arriva sul network americano Abc Selfie , la prima sitcom comica con al centro una ragazza tanto ossessionata dalla sua popolarità online quanto disabituata alla vita di tutti i giorni. La serie ha un titolo provocatorio e azzeccatissimo: «selfie» infatti, consacrata parola dell'anno 2013 dall'Oxford Dictionary, richiama l'ultima mania della rete, ovvero l'autoscatto fatto con lo smartphone e pubblicato in modo compulsivo su ogni piattaforma. Protagonista Eliza Doodley (Karen Gillan di Doctor Who , scelta proprio per il suo costante uso dei social). Un'adolescenza da bruttina le ha lasciato addosso la fissazione di diventare famosa attraverso l'uso di Instagram, Twitter e Facebook. Aumentare i suoi già 263mila follower diventa una ragione di vita, a costo di sacrificare quella reale. Dopo un repentino declino della reputazione online, che la fa finire in esaurimento, decide però di affidarsi al guru Henry Higenbottam (John Cho, uno dei protagonisti dello Star Trek di J.J. Abrams). A lui il compito di rieducarla ai rapporti personali, dimostrandole che l'amico vero non è quello che mette «mi piace» all'ultima foto o regala una vita virtuale mentre giochi a Candy Crush su Facebook. I più attenti vedranno nella sitcom il riadattamento, richiamato anche dai nomi dei protagonisti, del musical e film My Fair Lady , a sua volta ispirato al Pigmalione di George Bernard Shaw del 1913. In quel caso un professore di fonetica scommette con un amico di poter trasformare la popolana fioraia Eliza Doolittle in una raffinata donna della buona società, insegnandole l'etichetta e l'accento usato nelle classi più elevate. Il tema quindi, è antico. Eppure è innegabile che negli ultimi anni l'esistenza in rete abbia quasi acquistato pari dignità di quella reale: le si dedicano svariate ore al giorno, condividendo a ripetizione foto, commenti, stralci della propria vita. Lo fanno i comuni mortali, con centinaia e in qualche caso migliaia di seguaci, ma soprattutto le star dei social media: cantanti, attori, personaggi televisivi e sportivi famosi. E se ai vip basta sbarcare sui social network per essere seguiti immediatamente da centinaia di migliaia di persone, c'è chi tenta la scalata alla popolarità virtuale come Eliza, promuovendo la propria immagine, ben edulcorata, a tamburo battente. Quasi un secondo lavoro, che insidia il tempo dedicato, solo qualche anno fa, alla vita oltre lo schermo di pc e smartphone. E gli italiani non possono chiamarsi fuori. Secondo il rapporto 2014 dell'agenzia We are Social, specializzata in monitoraggio dell'attività in rete e sui social network, siamo una delle popolazioni europee che passa più tempo online, in media 2 ore contro un'ora e sei minuti degli inglesi. Questo nonostante il nostro sia uno dei Paesi con la più bassa diffusione di internet (58 per cento contro la media europea del 68)."
"Assad sbeffeggia il mondo: ""Pronto a ricandidarmi""","Visite ai feriti negli ospedali, incontri con i familiari dei «martiri del terrorismo» (come nella foto qui in basso), il tutto vestita modestamente e in nero. Sono lontani i tempi in cui Asma el-Assad, moglie del presidente -dittatore siriano Bashar el-Assad, ostentava su Facebook e Instagram i suoi costosissimi acquisti griffati. Ora l'evidente obiettivo è di mostrarsi compassionevole e vicina al dolore della gente comune. Dati diffusi dal regime indicano in «oltre quattromila» le famiglie siriane che hanno ricevuto una visita della first lady: un lavoro a tempo pieno. Alla tv libanese, in un'intervista di due ore, Bashar Assad ieri ha tenuto il suo discorso della vittoria. La tv è la dinamica al-Mayadeen, simile ad al-Jazeera. Assad in sintesi ha annunciato: ce l'ho fatta perché ho saputo capire il momento strategico. Ovvero, quando gli Stati Uniti, tuttora la più grande potenza mondiale, si fanno avanti, bisogna stringere un accordo, se conviene, senza pregiudizi. Un ragionamento molto mediorientale, cui Assad ha aggiunto alcune osservazioni sprezzanti sul suo nemico, l'Arabia Saudita, che, in parole povere, è rimasta fregata con la Turchia e i Paesi del Golfo. Ma il messaggio più pesante è quello per Obama, che era venuto per suonare ed è stato suonato, ha creduto di ridurre Assad ai minimi termini con l'accordo sulle armi chimiche e ora lo rimette in sella. Infatti Assad ha annunciato: «Personalmente non vedo ostacoli ad essere candidato alle prossime elezioni presidenziali». Ha fatto la faccia da ingenuo, come se il sangue non gli arrivasse bene al cervello, con una smorfietta da bambino dolicocefalo. Dunque: dopo 100mila uccisi, ostacoli non ne vede su quella sedia che la dinastia alawita occupa da quarant'anni e lui dal 2000. Effettivamente, i suoi ostacoli o si trasformano in cadaveri, oppure, con l'appoggio russo e iraniano, può permettersi di farsene un baffo. Cosa significa che Assad non vede ostacoli? Gli americani hanno sempre sostenuto che la prossima conferenza di Ginevra avrebbe assicurato la pace. In realtà, mentre la lega Araba sostiene che essa dovrebbe avre luogo fra un mese, il 23 di novembre, Assad e gli oppositori sostengono di non averne notizia, la Russia e gli americani non confermano, gran parte dei ribelli annuncia che se la prospettiva è quella di spartire il potere con Assad, non si presenteranno all'appuntamento. Tutti i passi formali dell'ONU (l'inviato Brahimi incontra freneticamente americani, russi e altri membri del consiglio di Sicurezza) comprendono anche cauti approcci con l'Iran considerato un possibile mediatore. Ma l'Iran sostiene solo i propri interessi, nessuna soluzione sponsorizzata da lui sarà accettata dal mondo arabo, basta guardare il rifiuto dell'Arabia Saudita di sedere nel Consiglio di Sicurezza dell'ONU per il suo ruolo acquiescente e inutile verso la Siria e quindi verso l'Iran, suo nemico giurato. Con questo annuncio di Assad, la guerra si rafforzerà, l'accordo per la distruzione delle armi chimiche non c'entra niente: anzi, poiché le elezioni saranno nel 2014, nel bel mezzo della raccolta delle armi di distruzione di massa, nessuno toccherà Assad fino ad allora. Quindi, egli seguiterà a far fuori i suoi nemici e la Siria si riempirà di feroci qaidisti non siriani. Intanto, le povere popolazioni assediate da Assad vengono battute con la sua ultima arma, la morte per fame. Obama che, stava per colpirlo con un attacco militare e quindi era il suo principale ostacolo, si è tolto di mezzo da solo. Non si capisce a chi può ormai essere diretta la tragica lettera degli abitanti di un sobborgo siriano, Moadamyeh, stretti di assedio in 12mila senza acqua, elettricità, cibo, medicine. Hanno scritto «Caro mondo, salvaci da Assad»."
"Indiano multato, guidava con la patente del Punjab","Multato di 400 euro per aver guidato con una patente del Punjab senza permesso internazionale. È successo a Trieste a un cittadino indiano che ha avuto un incidente con un altro veicolo. Entrambi gli automobilisti sono risultati negativi all'alcoltest. Se la patente è stata rilasciata da un paese dell'Unione Europea, si spiega sul Gazzettino Veneto , la stessa viene riconosciuta in tutta l'Unione; ma se la patente è stata rilasciata da uno Stato che non fa parte dell'Unione Europea è necessario avere il permesso internazionale di guida, ossia della traduzione ufficiale del documento. In giugno, a Borgosatollo, in provincia di Brescia, uno straniero residente in Italia da 10 anni è stato multato di 5mila euro per non essersi fermato a un posto di blocco. L'uomo di 40 anni, era alla guida di un Audi e, come ha scritto il quotidiano online locale Qui Brescia , non aveva mai preso la patente."
Sgozza i figli a casa della moglie e le scrive con il sangue: «Ti amo»,"Ha sgozzato i propri figli come due capretti e poi si è tagliato la gola e le vene dei polsi, ma non così profondamente. Tanto che la prognosi riservata è già stata sciolta dai chirurghi che lo hanno operato in nottata e che hanno definito le condizioni del paziente «non critiche». Agghiacciante tragedia in una elegante palazzina di Umbertide dove la moglie dell'uomo, stanca delle violenze domestiche, si era trasferita una decina di giorni fa, fuggendo dalla casa coniugale di Città di Castello. I corpi dei due bambini, Ahmed di 8 anni e Jihane di 12, sono stati trovati nel bagno, chiuso dall'interno, accanto al corpo del padre, Mustapha Hajjaji di 44 anni, cittadino del Marocco, immigrato regolare. Prima di tentare di tagliarsi la gola e le vene dei polsi, il killer dei propri figli, ha telefonato alla moglie, pronunciando poche parole: «La sto facendo finita». Quindi ha interrotto la comunicazione. La moglie e madre - che ha 34 anni e lavora come pizzaiolo in un ristorante di Città di Castello - ha subito avvertito, con la morte nel cuore, il 118. Quasi avesse un angosciante presentimento. Ha fornito l'indirizzo della casa coniugale, a Città di Castello. Dove non è stato trovato nessuno. La tragedia si era, invece, consumata in via Gabriotti, ad Umbertide. E pensare che la madre, uscendo di casa, si era raccomandata con i figli: «Chiudetevi a chiave e non aprite a nessuno... neanche a papà». Ma quando Mustapha ha suonato al campanello, i due ragazzini, ignari di quanto li attendesse, hanno aperto ingenuamente la porta al loro atroce destino. Proprio la scelta di chiudere il rapporto - ritengono i carabinieri - ha scatenato il risentimento dell'uomo, il cui primo obiettivo era probabilmente la ormai ex compagna - come farebbe pensare anche quel «ti amo» in arabo scritto con il sangue su un mobile. Un uomo abbandonato che, non trovando la moglie a casa, si è accanito sui figli in una sorta di vendetta. A Città di Castello dove la famigliola abitava si dichiarano tutti sgomenti. Mustapha sembrava una persona normale, anche se da qualche tempo aveva perso il lavoro e ciondalava da un bar all'altro. A reggere le sorti economiche del nucleo familiare solo la moglie. Figlia, anche lei di una famiglia numerosa di origine marocchina, bene inserita nel tessuto sociale (pure le sue sorelle vivono di onesto lavoro). Molti ritengono che il muratore fosse geloso e che le frequenti discussioni, in famiglia, fossero scatenate da motivi puramente economici. I carabinieri stanno comunque indagando pure su una testimonianza, secondo la quale dietro la crisi della coppia ci fosse anche una questione di costume e di religione, a cominciare dal fatto che la moglie si sarebbe rifiutata di indossare il velo e si abbigliava all'occidentale. Il fatto che la tragedia si sia consumata a dieci giorni di distanza dalla fuga della donna, con i figli, dalla abitazione coniugale, lascia ritenere che la orrenda azione sia comunque, almeno in via principale, il frutto della gelosia e dell'odio del padre e marito-padrone per essere stato abbandonato. I figli come capri espiatori della crisi coniugale. Un mese fa circa, i carabinieri avevano ricevuto una denuncia della donna. La signora aveva dichiarato a verbale di essere stata minacciata, dal marito che le aveva brandito contro un coltellaccio da cucina. «Prima o poi me la farà pagare» - si era confidata con i conoscenti. Mai aveva pensato che Mustapha fosse pronto a scaricare il suo rancore sui figli. Le indagini sono coordinate dal pubblico ministero Mario Formisano. Questa mattina si saprà se la procura disporrà l'autopsia sui corpicini o se verrà ritenuta sufficiente l'ispezione cadaverica esterna effettuata, subito dopo il ritrovamento dei cadaveri, dal medico legale Sergio Scalise. Non è escluso neppure che gli inquirenti possano interrogare, già dalle prosisme ore, l'autore della sanguinosa strage. Il sindaco di Umbertide si è offerto di contribuire alle spese del funerale dei due fratellini e ha affidato ai servizi sociali il compito di sostenere psicologicamente i compagni di scuola di Ahmed e Jihane. La giunta comunale ha deciso anche di proclamare il lutto cittadino."
"Dybala-Cavalieri, è crisi? La Joya ora si consola con Ginevra Lambruschi","La stagione 2017-2018 non è stato proprio positiva per Paulo Dybala . Vero è che mancano ancora diverse partite al termine della stagione ma la Joya non ha confermato quanto di buono fatto nella passata stagione. L'ex attaccante del Palermo dopo alcuni dissidi avuti con Massimiliano Allegri e dopo una serie di infortuni che ne hanno minato il rendimento, è tornato ad essere un valore aggiunto per la Juventus ma la sua espulsione contro il Real Madrid è una macchia pesante che pesa. Se le cose in campo non vanno nel verso giusto, anche fuori dal rettangolo di gioco le cose non vanno per il verso giusto dato che si parla ancora di una presunta crisi con la sua fidanzata storica, Antonella Cavalieri . Il 24enne di Laguna Larga starebbe patendo e non poco questa cosa anche se il programma Tiki Taka ha svelato come la Joya si stia consolando con la bella Ginevra Lambruschi . La bionda, di professione influencer, è stata invitata all'Allianz Stadium proprio dall'attaccante della Juventus in occasione del match contro il Milan : segno che tra i due qualcosa sta nascendo."
La strana fine del Mantova calcio: da Virgilio ai pornodivi,"Il Mantova Calcio in mano - anche - a un pornoattore con un passato da concorrente del reality-show ""La Pupa e il secchione"". È la strana fine che ha fatto una delle più importanti società calcistiche lombarde, che esattamente 50 anni toglieva un incredibile Scudetto all'Inter grazie al gol dell'attaccante Beniamino Di Giacomo e alle paratone di Dino Zoff. Oggi il Mantova è invischiato in problemi economici e giudiziari. Il suo presidente è un imprenditore romano pluriprotestato e tra i soci c'è pure Luca Tassinari, che ""vanta"" un passato da personaggio di Italia 1 . Ma non è finita qui. Tra prestanome, attori hard e imprenditori o presunti tali una parte delle quote del Mantova sono finite nelle mani di due investitori di Santa Maria Capua Vetere : uno dei due era in affari con un paio di stretti parenti di Antonio Iovine, uno dei principali boss del clan dei casalesi. Oggi la proprietà del Mantova è spezzettata tra varie persone. Nessuna di loro è proprietaria di più del 10 per cento delle quote, una strategia voluta per evitare i controlli di solidità finanziaria e di onorabilità previsti dalla legge. E nessuna di loro possiede tutte le garanzie necessarie per assicurare l'iscrizione della squadra al prossimo campionato. La situazione è critica. L'attuale presidente Marco Claudio De Sanctis vanta un curriculum d'eccezione. Peccato che non si tratti di risultati sportivi, dato che nella sua carriera ha totalizzato svariati precedenti per illeciti fiscali, truffa e operazioni inesistenti. Di recente stava per vendere la società al mantovano Piervittorio Belfanti , ma non ne ha avuto il tempo. Belfanti è stato prelevato dai carabinieri e tradotto in carcere con l'accusa di associazione a delinquere finalizzata a truffa e reati tributari. Con la defezione forzata di Belfanti, la vecchia proprietà è rimasta con tutto l'armamentario di soci vecchi e nuovi. I vecchi sono De Sanctis, l'ad Enrico Folgori e vari amici-prestanome come il 34enne dottore in matematica Luca Tassinari , che alla carriera da professore ha preferito quella da personaggio tv e - da qualche tempo - attore porno. I nuovi sono i due imprenditori campani testè citati, chiacchierati per le loro strette frequentazioni con ambienti malavitosi. In attesa che i tifosi possano ricevere qualche buona notizia, la società ha trovato i soldi per pagare l'iscrizione alla Lega. Ma lo step più importante sarà un altro: i controlli della Covisoc, l'organo federale deputato a verificare la sussistenza delle garanzie finanziarie a copertura dei debiti. Altrimenti addio Serie C. E soprattutto addio Mantova."
Gli sfasciano l'auto posteggiata e lo multano per divieto di sosta,"Prima il danno e dopo la beffa. Non solo ha trovato l'auto mezza distrutta dall'incidente nella nottata. Ma si è visto anche appioppare dai vigili intervenuti per i rilievi una multa per divieto di sosta, quando invece su quella porzione di piazza Castello c'è sempre stato il posteggio per i residenti. Solo che a luglio il Comune ha fatto i lavori: ha tolto il pavé, ha steso l'asfalto ma si è dimenticato di disegnare nuovamente la striscia gialla. E così il cittadino in questione si è trovato a fare i conti con una pubblica amministrazione che «non solo non fa le cose ma se la prende pure col danneggiato». A farne le spese Alessandro Munari che, però, di professione fa l'avvocato. Gioca in casa insomma: farà il ricorso e non ha dubbi che sarà annullato. Ma questo suo «vantaggio» non lo riempie di soddisfazione. Anzi. Pensa al cittadino comune e pensa anche a tutta la macchina della burocrazia, ai costi, ai giudici di pace, perizie, sentenze. Sprechi, eppure sarebbe bastato solo un po' di buonsenso, dice lui. I fatti. L'altra mattina l'avocato Munari è sceso da casa e ha trovato la sua Jaguar stretta tra un pick up e la mercedes posteggiata davanti alla sua. Baule distrutto, ponte fuori asse. Insomma danni consistenti. Intorno alle 4 di notte un'auto aveva centrato il pickup che per la gran botta nonostante avesse il freno a mano e pesi più di una tonnellata ha rimbalzato contro la Jaguar posteggiata davanti che a ruota ha colpito la Mercedes. Un maxitamponamento di cui i proprietari si sono accorti solo al mattino. Sono intervenuti i vigili che hanno parlato con tutti gli interessati, hanno concluso i loro accertamenti e alla fine hanno tirato fuori il libretto per le multe. I proprietari delle auto danneggiate non credevano alle loro orecchie: contravvenzione, 40 euro. «Abbiamo spiegato che le strisce gialle ci sono sempre state. Sto qui da venti anni e da 20 anni si può parcheggiare - ha protestato Munari - Ma non c'è stato niente da fare». «Mi spiace noi rileviamo solo il dato oggettivo di oggi - hanno ribattuto i vigili - e al momento le strisce gialle non ci sono». Quindi, verbale da 40 euro. «Evidentemente non è per i 40 euro - protesta Munari - ma per una questione civica». Non saranno quei quattro biglietti da dieci euro che rendono più «pesanti» i migliaia di euro quantificati per i danni dell'incidente. «È che come sempre uno non sente l'amministrazione vicina. Non solo siamo stati danneggiati ma siamo stati ulteriormente e ingiustamente penalizzati. C'erano decine di persone tra residenti e portieri quella mattina che sostenevano di aver telefonato più volte in Comune per sollecitare il ripristino delle strisce. Ma fino ad oggi senza alcun risultato»."
"""È il tribunale che mi ha rovinato"". Domani l'interrogatorio di Giardiello","Sarà interrogato domani Claudio Giardiello , l'uomo che ieri ha aperto il fuoco al Palazzo di Giustizia di Milano, uccidendo tre persone. E mentre oggi a Milano i familiari delle vittime si riuniscono nel cordoglio per Fernando Ciampi, Lorenzo Claris Appiani e Giorgio Erba, le agenzie pubblicano le poche parole pronunciate dal killer prima dell'arresto. ""Il tribunale mi ha rovinato, quel posto è l'origine di tutti i miei mali"", ha detto ieri Giardiello, prima di essere portato via dai carabinieri che lo hanno fermato a Vimercate. Una storia da fallito imprenditore la sua, che l'ha portato a perdere la testa e ad agire per vendetta, esplodendo i suoi colpi in tribunale. ""Grazie per avermi fermato, ne avrei uccisoun altro"", avrebbe detto Giardiello ai carabinieri. Giardiello aveva un colpo in canna quando è stato fermato ieri, la pistola ancora in tasca e con sé un intero caricatore pieno. La sua ""vendetta"" non si sarebbe dovuta concludere a Palazzo di Giustizia, dove tre uomini sono rimasti privi di vita e tre sono stati feriti. ""Il nipote stava fasciando la società"", ha spiegato un amico di Giardiello, Ermenegildo Gabrielli, sentito dal Tg5 . Più volte aveva ribadito di odiare i giudici che ""gli avevano pignorato la proprietà"". ""Li ammazzo tutti"", aveva minacciato. Parole a cui l'amico non aveva dato troppo peso. La disperazione ha fatto il resto. Giardiello, difeso dall’avvocato Nadia Savoca, sarà ascoltato dal gip Patrizia Gallucci, che ha ricevuto dal pubblico ministero, Franca Macchia, la richiesta di convalida dell’arresto Il tribunale sotto attacco"
"""Sulle nostre strade girano troppe cisterne Sono bombe viaggianti""","L'ennesimo incidente con protagonista una «bomba» viaggiante ripropone drammaticamente il problema della pericolosità delle sostanze trasportate sulle nostre strade. Merci che possono essere infiammabili, come nel caso dell'incidente accaduto ieri, oppure inquinanti. A fare il punto è Roberto Mastrangelo, responsabile della gestione della rete di Anas, nonché membro del Tavolo tecnico sulla sicurezza stradale promosso da Dekra. «Il trasporto su strada delle merci classificate pericolose - spiega Mastrangelo - ha avuto negli ultimi anni un incremento. La materia è normata a livello Ue e recepita dai singoli Paesi e dal nostro Codice. È infatti previsto che sostanze capaci di produrre danni alle persone o all'ambiente possano circolare su strada a determinate condizioni, sia per la tipologia del veicolo sia in relazione alla formazione degli autisti e delle organizzazioni responsabili». E subito ci si chiede perché è successo e se il veicolo in questione era a norma. «Le sostanze pericolose appartengono a nove classi. I veicoli che le trasportano devono disporre di una serie di dispositivi come estintori e chiusure della cisterna a norma. Le società responsabili di questi trasporti devono seguire un particolare disciplinare». Violare gli obblighi, per risparmiare, è comunque possibile. «Ovviamente. Per esempio, indicare il trasporto di una sostanza meno pericolosa. In questo caso sarebbe frode. I veicoli abilitati a questi trasporti sono comunque sottoposti a controlli periodici». Spesso si notano, da parte di chi guida queste cisterne, manovre azzardate: sorpassi, velocità sostenuta. «Tali mezzi devono rispettare il Codice stradale. Il tipo di sostanza è indicato da apposite targhe montate sul veicolo. Quindi, in caso di incidente, i soccorritori sanno con quale sostanza hanno a che fare. Questi mezzi si muovono, però, in un contesto dove sono presenti altri soggetti che pure possono non rispettare le norme di sicurezza. La gran parte degli incidenti avviene a causa di fattori comportamentali. Dunque, un comportamento errato di un altro verso un mezzo che trasporta queste merci può determinare un incidente della portata di quello successo ieri». Nei giorni da «bollino rosso» non sarebbe meglio bloccare questi automezzi? «Le deroghe comprendono categorie che, a esempio, trasportano carburanti per il rifornimento. Un tipo di trasporto necessario nei giorni di maggior traffico. Il sistema infrastrutturale è comunque sempre pesantemente impegnato vista la quantità di vetture in circolazione. E il traffico pesante rappresenta una fetta importantissima della situazione in cui ci troviamo». Cresce anche la percentuale di incidenti con coinvolto un solo mezzo. «Lo abbiamo verificato noi di Anas. Siamo al 40%, dato che riguarda il 2017. E una delle cause principali è la distrazione. Un problema che esula dal tipo di strada o di veicolo». Unrae Veicoli Industriali, con il suo presidente Franco Fenoglio, punta molto sulla formazione degli autisti. «Il tema è fondamentale. Gli autisti professionisti devono avere una formazione specifica. Ma bisogna tramettere a 360 gradi messaggi sulla concentrazione alla guida e il rispetto delle regole. Non possiamo immaginare quale manovra intende fare chi ci affianca, ci precede o ci segue». La cisterna è stata protagonista di un tamponamento. Le immagini mostrano una coda di camion fermi. Poi l'inferno... «Le indagini sono in corso. Ci potrebbe essere stato un malore, la stanchezza o altro da parte di chi ha innescato l'incidente». Dunque, subito il giro di vite contro chi guida occupandosi di altro. «Auspico l'introduzione di norme più severe per sanzionare i comportamenti scorretti al volante e, in particolare, la distrazione dovuta all'utilizzo improprio degli smartphone»."
"Roma, spuntano le baracche persino sugli alberi","Nel fitto della vegetazione di Villa Ada c’è un mistero che non trova risposta. Chi abita sulla cima di uno dei cedri più alti del giardino? Ad accorgersi dell’insolito giaciglio ( guarda le foto ), lo scorso 23 marzo, sono stati gli addetti alla manutenzione della villa anche se gli habitué del parco sostengono di aver notato movimenti sospetti ormai una anno fa. Domenica scorsa, la favela sull’albero è stata oggetto di un sopralluogo da parte dei volontari dell’ Osservatorio Sherwood che si sono equipaggiati con imbracatura, caschi e moschettoni ed hanno scalato la pianta. C’è voluta quasi un’ora per conquistare la cima. La misteriosa casupola su uno dei cedri di Villa Ada E raggiungere quel luogo che, chi c’era, ha definito “ai confini della realtà”. Quello che hanno scoperto i climber una volta arrivati lassù è una vera e propria “dimora”: due piccole piattaforme costruite in legno compensato, ben ancorate e protette da paratie e reti di corda. Ma anche panni stesi, coperte e una scorta d’acqua. Lorenzo Grassi , coordinatore dell’Osservatorio e protagonista dell’impresa, ha ipotizzato che i materiali usati per la pavimentazione della casupola provengano dal muro di conenimento delle vicine Scuderie Reali, ormai abbandonate al degrado totale e rifugio per senza fissa dimora. Ad attirare l’attenzione degli arrampicatori anche una bandiera dei quattro dei mori. Forse, si domandano un po’ tutti, il misterioso inquilino è sardo. Deve essere anche una persona con una indiscussa capacità acrobatica e sprezzante del pericolo. Il giaciglio, infatti, si trova a circa 30 metri da terra e sul tronco del cedro non ci sono né scalette né segni di attacchi o di possibili appigli per agevolare la salita. Al di là delle ricostruzioni più fantasiose circa l’identità del misterioso clochard, da molti ribattezzato come il Barone Rampante, adesso Roma Capitale dovrà trovare il modo di rimuovere la casupola prima che siano le raffiche di vento a farlo. Cercando di cancellare in fretta l’ennesima dimostrazione che il degrado romano ormai arriva veramente dappertutto."
"La Cassazione assolve Toscani: dire ""Veneti ubriachi"" non è reato","Dire che i cittadini veneti sono ""un popolo di ubriaconi ed alcolizzati"" non costituisce reato di diffamazione . La Cassazione ha infatti archiviato il procedimento a carico del fotografo Oliviero Toscani che, durante un'intervista alla ""Zanzara"" su Radio 24 nel febbraio 2015, aveva così apostrofato chi è nato in Veneto: ""Sono un popolo di ubriaconi, alcolizzati atavici, i nonni, i padri, le madri"". E ancora: ""Poveretti i veneti, non è colpa loro se uno nasce in quel posto, è un destino. Basta sentire l’accento veneto: è da ubriachi, da alcolizzati, da ombretta, da vino"". Dopo l'intervista quattro cittadini veneti avevano querelato Oliviero Toscani ritenendo diffamatorie e riconducibili a descriminazioni razziali le espressioni usate dal fotografo. Dopo l'archiviazione del gip i querelanti hanno fatto ricorso alla Cassazione che però hanno definito infondato il ricorso con queste motivazioni: "" Non integra il reato di diffamazione l’affermazione offensiva, caratterizzata da preconcetti e luoghi comuni, che non consenta l’individuazione specifica ovvero riferimenti inequivoci a circostanze e fatti di notoria conoscenza attribuibili ad un determinato individuo, giacché il soggetto passivo del reato deve essere individuabile, in termini di affidabile certezza, dalla stessa prospettazione oggettiva dell’offesa, quale si desume anche dal contesto in cui è inserita "". Toscani ha dunque fatto delle affermazioni generiche, basate su luoghi comuni e stereotipi , ma senza collegarle all'operato di persone specifiche. Secondo i giudici le frasi del fotografo non sono neanche riconducibili a discriminazioni razziali: ""Le affermazioni di Toscani - scrivono i giudici della quinta sezione penale della Cassazione - non sono riconducibili nel concetto di odio razziale o etnico né comunque possono considerarsi potenzialmente discriminatori nei confronti di una determinata categoria di soggetti appartenenti ad una determinata razza, nazionalità o religione""."
"Swg: Pd perde l'1,6%, Grillo terzo partito","L'onda dello scandalo di Monte dei Paschi ha travolto il Pd. E ha favorito il Movimento 5 Stelle . Il dato che emerge dall'ultima analisi Swg per Agorà di Rai Tre emette questa sentenza. Amara per il partito di Bersani. Dolce per quello di Beppe Grillo. Della fuga di voti in favore dei grillini se n'è accorto anche il lungimirante Massimo D'Alema che, in una intervista al Mattino , ha ammesso che lo scandalo Mps "" non c’è dubbio che pesi sui sondaggi, soprattutto a favore di Grillo, ma il Pd non ha responsabilità "". Che a largo del Nazareno si siano accorti della migrazione di consensi, lo testimonia anche il duro attacco che il segretario democratico ha mosso ieri contro il nonpiùcomico genovese rispondendo alla sua promessa di garantire a tutti i siciliani mille euro per tre anni: "" È una vergogna. Siamo in una crisi gravissima e non si può andare in giro a raccontare favole "". Pochi giorni prima, sempre Bersani aveva ribattuto alla richiesta di dimissioni avanzata da Grillo con la dura frase: "" È un autocrate da strapazzo "". Dal canto suo, il leader del M5S , dal suo blog, ha più volte cavalcato lo scandalo dei derivati senese attaccando duramente il Pd e la sua commistione con le banche. Insomma, tra i due è battaglia. Una battaglia che si gioca anche sulle piazze. Infatti, oltre ai consensi, Grillo ha rubato al Pd la storica piazza San Giovanni di Roma, dove chiuderà la sua campagna elettorale. Ma il M5S non è l'unico a godere, in termini di consensi, dello scandalo Mps. Infatti, secondo il report Swg, la baraonda senese sta aiutando il Pdl di Silvio Berlusconi a restringere il divario che lo separa dal centrosinistra: la coalizione di centrodestra ha guadagnato l'1,3% in una settimana e si attesta al 27,8%, rispetto al 32,8% del centrosinistra (che ha perso l' 1,6%). Secondo Swg, il caso Mps ha esaltato gli elettori del centrodestra prima disillusi e ha demoralizzato i fan del Pd. Tuttavia, a guadagnare più di tutti è il M5S che in pochi giorni ha raccolto circa un punto percentuale attestandosi a quota 18%, ossia terzo partito italiano."
Accordo per la fusione di Wind e Tre Italia,"È arrivata l'attesa fusione tra Wind e Tre Italia . L'accordo è infatti stato raggiunto dopo una lunga trattativa tra le società che controllano le due compagnie telefoniche. L’annuncio dell’operazione è stato dato da Jean Yves Charlie, a.d. di Vimpelcom controllante russa di Wind, nel corso della conference call con gli analisti sui risultati semestrali. 3Italia è controllata dalla multinazionale Hutchison Wampoa con base a Hong Kong. La guida della nuova società, nata dalla joint venture fra Wind e 3 Italia, sarà affidata a Maximo Ibarra attuale ad di Wind. Vincenzo Novari , attuale ad di 3 Italia, sarà nominato come consulente senior per l’Italia di CK Hutchison ed entrerà nel cda della JV Holdco dopo il completamento dell’operazione. Dina Ravera, Coo di 3 Italia, guiderà il processo di integrazione di fusione e rimarrà in un ruolo operativo di alto livello nella nuova società. Stefano Invernizzi, attuale Cfo di 3 Italia, diverrà direttore finanziario della joint venture. Il cda sarà composto da sei consiglieri, tre di nomina Hutchison e tre Vimpelcom, il presidente del consiglio di amministrazione ruoterà tra le due società madri ogni 18 mesi e avrà un voto decisivo su alcune questioni fondamentali di business. La nuova azienda otterrà 700 milioni di euro di sinergie, mentre il nuovo operatore sarà il quarto sul mercato europeo. ""Con oltre 31 milioni di clienti di telefonia mobile e 2,8 milioni di clienti di rete fissa (di cui 2,2 milioni sono fissati clienti a banda larga), l’attività combinata dovrebbe generare significativi benefici Capex e Opex con un valore attuale netto, al netto dei costi di integrazione, di oltre 5 miliardi di euro - spiegano - Le entrate congiunte di entrambe le aziende nel 2014 erano di 6,4 miliardi""."
"Immigrati, permessi più facili Monti: ""Sui titoli di studiouna consultazione pubblica""","Le norme contenute nel decreto semplificazioni ""migliorano la qualità della vita dei cittadini"" nella ""non piccola parte"" che riguarda i rapporti con l’amministrazione pubblica e la burocrazia. Ad assicurarlo è il presidente del Consiglio, Mario Monti al termine del Cdm durato circa sei ore che ha varato il decreto legge sulle semplificazioni. Per redigere il testo ""sono state seguite le migliori pratiche a livello internazionale e europeo. L’unione europea, gli osservatori internazionali e i mercati danno sempre maggiore importanza alle riforme strutturali per la crescita per giudicare la sostenibilità nel consolidamento dei bilanci pubblici"" , ha aggiunto il premier. Che sul tema del valore legale del titolo di studio ha precisato che ""è molto più complicato di quello che possa sembrare. Abbiamo deciso di non affrontarlo in questo decreto, di aprire una consultazione pubblica su questo tema"" . Il presidente del Consiglio ha sottolineato come la questione del valore legale del titolo di studio ""sia un problema annoso per gli italiani. È un tema discusso dai tempi di Einaudi, che nel 1947 pubblicò uno scritto dal titolo ""La vanità dei titoli di studio"" e poi, nel 1955, un altro dal titolo ""per l’abolizione del valore legale del titolo di studio"" . Tra le misure contenute nel decreto, ci sono novità per gli immigrati . Infatti, ""fermo restando il limite di nove mesi, l'autorizzazione al lavoro stagionale si intende prorogato e il permesso di soggiorno può essere rinnovato in caso di nuova opportunità di lavoro stagionale offerta dallo stesso o da altro datore di lavoro"" , si legge nel testo. Nel documento, inserito anche un articolo che introduce i viaggi low-cost per giovani, anziani e disabili. Novità anche per i beni confiscati alla mafia: ""I beni immobili sequestrati e confiscati alla criminalità organizzata che hanno caratteristiche tali da consentirne un uso agevole per scopi turistici possono essere dati in concessione a cooperative di giovani di età non superiore a 35 anni"". Inoltre, da maggio tutti i versamenti nei confronti dell'Inps dovranno essere fatti con strumento di pagamento elettronici. Il tutto per ""favorire la modernizzazione e l'efficienza degli strumenti di pagamento, riducendo i costi finanziari e amministrativi derivanti dalla gestione del denaro contante e degli assegni, a decorrere dal primo maggio 2012 tutti i pagamenti e tutti i versamenti delle somme dovute a qualsiasi titolo nei confronti dell'Inps sono effettuati esclusivamente con strumenti di pagamento elettronici bancari o postali"" . Pronto anche un piano di messa in sicurezza per le scuole e di costruzione di nuovi edifici ""al fine di assicurare il tempestivo avvio di interventi prioritari e immediatamente realizzabili"" . Tra le altre misure, sono previste più connessioni a banda larga per cittadini e imprese nell'uso di servizi digitali per promuovere la crescita di capacità industriali a sostegno di sviluppo di prodotti e servizi innovativi. Per quanto riguarda il rinnovo dei documenti , la carta di identità avrà una validità maggiore rispetto ad oggi, la scadenza sarà estesa fino alla data di nascita del titolare. Dal primo gennaio 2013, la documentazione comprovante il possesso dei requisiti di carattere generale, tecnico-organizzativo ed economico-finanziario per la partecipazione alle procedure disciplinate dal Codice dei contratti è acquisita presso la Banca dati nazionale dei contratti pubblici, istituita presso l'Autorità. In materia di appalti, arriva poi la ""responsabilità solidale"" tra datore di lavoro, appaltatore ed eventuali subappaltatori. Mentre le piccole e medie aziende potranno avvalersi della dichiarazione unica ambientale. Controlli meno asfissianti e soprattutto più trasparenti: le amministrazioni dovranno pubblicare sul proprio sito e su www.impresainungiorno.gov.it la lista dei controlli a cui sono assoggettate le imprese. Si semplifica la procedura per l'astensione anticipata delle donne dal lavoro in caso di gravidanze più complesse. Così come le procedure per l'assunzione di lavoratori extra-europei. Pubblica amministrazione più agevole con l'agenda digitale Rapporti più moderni tra pubblica amministrazione, cittadini e imprese. ""Le tessere di riconoscimento rilasciate dalle amministrazioni dello Stato hanno durata decennale: le tessere quinquennali in scadenza sono prorogate per un quinquennio "". Meno burocrazia per le persone con disabilità: il dl semplificazioni elimina le inutili duplicazioni di documenti e di adempimenti nelle certificazioni sanitarie; il verbale di accertamento dell’invalidità potrà sostituire le attestazioni medico legali richieste, ad esempio, per il rilascio del contrassegno per parcheggio e accesso al centro storico, l’IVA agevolata per l’acquisto dell’auto, l’esenzione dal bollo auto e dall’imposta di trascrizione al Pra."
"""Il suo genio fa spettacolo""","Verdi l'italiano, prima ancora che ci fossero gli italiani. Viene da lontano la passione di Giuseppe Verdi per l'Italia, un Paese che, se esisteva nelle radici di una terra benedetta per la sua bellezza, non lo era sulle carte. Geografiche e istituzionali, quelle che contavano. Anche di questo Verdi racconta Massimiliano Finazzer Flory nello spettacolo Verdi legge Verdi, nel quale l'attore e regista trasforma sé stesso per prendere il volto del genio di Busseto. Accompagnato al pianoforte dalla pianista nipponica Yuna Saito, allieva dell'Accademia Teatro alla Scala, l'attore evoca i capitoli cruciali della vita del compositore. In tour per l'Italia, Finazzer Flory è oggi in doppio spettacolo al Teatro Sociale di Como, lunedì prossimo al Conservatorio Franco Vittadini di Pavia, poi in giro per vari Conservatori del Nord, con una puntata al Teatro della Cometa di Roma, lunedì 26 febbraio, per una data a sostegno della ricerca sulla fibrosi cistica. Parliamo del genio di Verdi? «Ce lo mostrano ogni giorno all'estero: il Metropolitan di New York produce autentico business su Verdi. Ovunque nel mondo, in Giappone, in Cina, in Russia, la musica verdiana produce entusiasmo. Fuori dal nostro Paese, Verdi è l'Italia per antonomasia ma noi, qui, ne abbiamo perso la consapevolezza. Verdi rappresenta l'Italia, ma l'Italia non presenta Verdi: è un nostro dramma». Da dove nasce questa, definiamola così, alienazione? «Verdi era un uomo di teatro, e in esso vedeva l'impresa: sia nel senso imprenditoriale, sia in quello di sfida artistica. Nelle sue opere parlava di ciò che l'Italia era e di ciò che avrebbe potuto e dovuto essere. In più, detestava i luoghi comuni, quelli che agli italiani piacciono tanto. Il business verdiano potrebbe servirci per tornare, come Paese, a investire nella cultura musicale: questo spettacolo combatte lo stato di analfabetismo musicale in cui siamo caduti. Nessuno sa più leggere la musica. Siamo fermi». Verdi intuì i pregi e i vizi degli italiani, entrò in Parlamento: i nostri connazionali dovrebbero rispecchiarsi in lui. «Dovrebbero, appunto. Verdi fece il deputato su insistenza di Cavour, ma soffriva l'eterno lamento della politica nazionale. Difatti, tornò alle note: diceva che la musica italiana doveva essere spontanea, naturale e abbagliante di luce. Così potrebbe essere il nostro Paese agli occhi del mondo. Verdi pensava alla potenza culturale che poteva generarci come Paese. Oggi siamo ancora qui a vivere di domini stranieri. Si fa ironia sullo zumpapà verdiano. C'è solo un uomo in Italia che ha capito appieno la grandezza di Verdi: Riccardo Muti»."
"Il marito della Kyenge rivela: ""Ho votato la Lega Nord...""","""L’unico a cui Roberto Calderoli non ha chiesto scusa sono io. Non mi aspetto scuse pubbliche, perché non mi interessano. Però..."" . A parlare è Domenico Grispino , marito del ministro all'Integrazione Cécile Kyenge che, intervistato da Gente , spiega la decisione della moglie di impegnarsi in politicha e non manca di condannare gli insulti dei leghisti. Il marito della Kyenge torna a parlare dell'attrito con i lumbard . Gli insulti di Borghezio e Calderoli, la provocazione di Salvini di raccogliere le firme per fare un referendum e cancellare il dicastero all'Integrazione, il botta e risposta a distanza con Maroni. Sei mesi di fuoco, insomma. Con l'esponente del Pd che non intende sottostare agli attacchi delle truppe leghiste. Grispino la appoggia. Anche se, allaDomenico Grispino dell’Emilia Romagna, per esempio, sua moglie l’avrebbe mandata. ""Anche senza scorta, e non le sarebbe successo niente - spiega a Gente - anzi, le avevo anche consigliato di andare a sorpresa all’ultimo momento, ma sa com'è, tra scorta e meccanismi di sicurezza..."" . E spiega il perché: ""Io non sono certo leghista, ma dico che ci sono anche persone equilibrate come Luca Zaia o Flavio Tosi"" . Quindi ammette: ""Alle ultime regionali ne ho perfino votato uno..."" . Si tratta di Gian Francesco Menani, l'attuale vicesindaco di Sassuolo."
"Ape social, accolte 46mila domande","Dopo una prima rilevazione l'Inps, qualche settimana fa, aveva accettato solo una domanda su tre per quanto riguarda l' Ape social. Davvero poco rispetto alle domande inoltrate. Adesso c'è una novità. Con il riesame delle richieste di fatto sono state ammesse circa 46mila richieste sulle 66mila arrivate e sulle 60mila che erano state previste. Questo nuovo dato emerge dalle nuove stime effettuate proprio dall'Inp e che sono state riportate da chi ha partecipato al tavolo sindacati-governo sulle pensioni. Con le nuove linee guida del Ministero del Lavoro di fatto verrebbero accettate 26.500 domande per l'Ape sociale, il 75 per cento di quelle pervenute e 20.000 per quanto riguarda i lavoratori precoci, l'80 per cento. I sindacati, qualche settimana fa avevano protestato per i criteri troppo restrittivi. In un primo momento infatti erano state respinte le domande di chi aveva fatto alcuni lavoretti per qualche ora al termine del periodo della Naspi, meglio conosciuto come sussidio per la disoccupazione. Il Ministero alla fine ha precisato che il periodo di inoccupazione può essere interrotto nel caso in cui il lavoro non superi i sei mesi dopo la fine del Naspi."
Bimbo di 8 anni in stato di fermo da 10 giorni all'aeroporto di Parigi,"Dieci giorni come Tom Hanks nel film The Terminal. È la sfortunata vicenda che ha colpito un bimbo di soli 8 anni, bloccato dalla polizia mentre cercava di entrare in Francia , dalle alle Isole Comore, utilizzando il passaporto francese del cugino. Il piccolo viaggiatore è atterato dopo 8mila chilometri di volo all'aeroporto Charles de Gaulle di Parigi. La mamma, dopo averli sistemato lo zaino di Spiderman sulle spalle, lo ha messo sull'aereo per la capitale francese, sperando di regalargli una vita migliore. Purtroppo nel tentativo di renderelo felice, la madre ha provato a farlo entrare in un altro Stato con un passaporto falso. Così appena atterrato è stato bloccato dalla polizia. Venerdì scorso il tribunale francese, ""nell'interesse della sua protezione"", ha stabilito che sarebbe rimasto in questo spazio dello scalo finchè non sarà chiarita una destinazione futura. In suo aiuto è intervenuta l'associazione La Voix de L'Enfant che ha affermato che "" niente può giustificare la detenzione di un bambino di 8 anni "" e ha accusato la Francia di violare la convenzione dell'Onu sui diritti dei bambini."
"Il ""niño de oro"" a fine corsa: era stato latitante a Milano","Il niño de oro ha finito la sua fuga. Ultima tappa: il parco Guell disegnato da Gaudí, a Barcellona. Un contesto artistico che poco si addice al curriculum malavitoso di Kevin Olguin Sepulveda , cileno, 22 anni, rifugiatosi in terra basca dopo una latitanza trascorsa a Milano, saltellando dalla casbah di via Padova ai palazzi dormitorio di Pioltello. Le manette per lui sono scattate mercoledì sera, quando è stato sorpreso in compagnia di due ladri d'appartamento con lo zaino pieno di ""attrezzi del mestiere"". Olguin Sepulveda era inseguito da un mandato di cattura internazionale dopo l'assalto da undici milioni di dollari, il 12 agosto 2014, a un portavalori nell'aeroporto ""Arturo Merino Benitez"" di Santiago del Cile. Non ha opposto resistenza né si è appellato alla frase scontata: ""Avete sbagliato persona"". Del resto le impronte digitali ""parlavano"" per lui. Le stesse impronte trovate sul "" furgone d'oro "": un colpo colossale entrato nel Guinness della criminalità della nazione sudamericana e che gli aveva fatto guadagnare il soprannome di niño de oro. Olguin Sepulveda presto verrà estradato in Cile: lo attendono 15 anni di galera, che potrebbero diminuire un po' se accetterà di collaborare. Un ultimo componente della banda resta infatti ancora libero, e il niño potrebbe dare alla polizia informazioni utili alla sua cattura. I carabineros de Chile, sospettano infatti che anche quest'ultimo sia nascosto in Spagna e in passato possa aver avuto contatti con Sepulvera. Europa e che conducono l'inchiesta, sono convinti che alla pari di Olguin Sepulveda possa aver scelto l'Europa per nascondersi. Altro giallo nel giallo: che fine hanno fatto gli undici milioni di dollari della rapina? Sepulveda sia in Italia che a Barcellona ha sempre goduto della protezione della comunità cilena che gli ha garantito vitto, alloggio e documenti falsi. Il commando di cui faceva parte il niño entrò in azione alle sei del 12 agosto 2014 nell'aeroporto internazionale ""Arturo Merino Benitez"" di Santiago del Cile, con l'attacco nell'area cargo dello scalo a un furgone della Brinks, una compagnia americana di trasporto valori: la banda era formata da otto-nove uomini. Il blitz durò appena tre minuti: il tempo di entrare in aeroporto a bordo di un furgone bianco travestiti da uomini della sicurezza, fermare il portavalori e far scattare l'assalto in stile commando militare. Poi la fuga. In varie parti del mondo. Sepulveda scelse l'Italia, Milano , dove la comunità cilena è particolarmente numerosa. A settembre le nostre forze dell'ordine avevano rintracciato la sua compagna. Pedinandola gli inquirenti avevano scoperto una rete di famiglie che, a turno, si prendevano cura del latitante. Tutto pareva pronto per la cattura. Leggenda metropolitana vuole che le manette non scattarono per ""colpa"" di un giornalista che, citofonando in uno dei covi del niño, lo fece insospettire, propiziandone la fuga. Sul suo pc tante foto minalesi: tra cui lui che fa il segno di vittoria davanti al Duomo di Milano."
"Ecco la democrazia dei manifestanti anti Tav: ""Sul Tav di Torino impiccheremo Chiamparino""","Torino - I No Tav hanno preso di mira l'ex sindaco di Torino, Sergio Chiamparino. Il motivo? Essere favorevole ai lavori della linea ad altà velocità Torino-Lione. Contro Chiamparino sono comparse alcune scritte minatorie firmate No Tav (con la V che diventa una A rovesciata, quasi a richiamare il simbolo dell’anarchia) sulla motrice del treno Frecciarossa, in esposizione davanti alle Officine grandi riparazioni, polo museale dove è in corso la mostra sul 150esimo anniversario dell’Unità d’Italia. Accanto alle scritte minacciose all’indirizzo dell’ex sindaco di Torino, che questa mattina su due quotidiani ha lodato l’intervento delle forze dell’ordine di ieri al presidio No Tav di Chiomonte, c’è anche una scritta ingiuriosa all’indirizzo della polizia. Si tratta di scritte verdi ben leggibili, in un luogo di Torino che da marzo richiama folle di turisti e visitatori da tutta Italia. Scritte che riportano queste diciture: ""No Tav"", ""Sbirri Infami"" e ""Sul Tav di Torino impiccherò Chiamparino"". A Livorno minacce dagli antagonisti E come se non bastasse, Chiamparino ha dovuto annullare un incontro a Livorno, organizzato a margine di una mostra fotografica, dopo che erano state annunciate contestazioni all’esponente del Partito Democratico da gruppi della sinistra antagonista e di altri che sostengono la battaglia dei No Tav in Piemonte. Ieri pomeriggio alcune decine di persone erano scese in piazza organizzando un corteo spontaneo per le strade della città in solidarietà di coloro che partecipano le proteste in Val Susa e che sono state coinvolte negli scontri con le forze dell’ordine. Durante il corteo la protesta si è rivolta contro alcuni circoli del Partito Democratico: i manifestanti avevano ""chiuso"" simbolicamente le sedi con un nastro rosso e bianco. Il confronto si era svolto anche con alcuni brevi momenti di tensione e grida tra i partecipanti al corteo da una parte e i simpatizzanti dei circoli dall’altra. L’incontro di stasera era stato organizzato ai Bottini dell’Olio, nel quartiere della Venezia, nell’ambito di una mostra fotografica di Laura Lezza (""Il candidato. I candidati. Potere politico a Livorno"")."
"""Regno Unito può revocare la Brexit"". Sentenza storica della Corte Ue","La Corte di Giustizia dell'Unione europea emana una sentenza storica sul fronte della Brexit : "" Il Regno Unito è libero di revocare unilateralmente la notifica dell'intenzione di ritirarsi dall'Unione europea "". Una sentenza che a pochissimi giorni dal dibattito alla Camera dei Comuni sulla ratifica dell'accordo siglato fra Theresa May e Bruxelles, getta nuove ombre sul futuro dell'uscita di Londra. "" Una tale revoca, decisa nel rispetto delle proprie regole costituzionali, avrebbe come conseguenza che il Regno Unito resterebbe nell'Unione in termini invariati quanto al suo statuto di Stato membro "", si legge nella sentenza emanata a Lussemburgo. Una sentenza che quindi ricalca il parere dell'avvocato generale dell'Unione europea che, il 4 dicembre, aveva affermato lo stesso identico concetto. La Corte si è pronunciata su un ricorso presentato da membri del Parlamento britannico, del Parlamento scozzese e del Parlamento europeo. La richiesta dei ricorrenti era capire se la notifica di ritiro, come previsto dall'articolo 50 del Trattato, possa essere revocata in modo unilaterale dal Paese membro che ha deciso di non dare più seguito all'uscita dall'Ue. E l'arrivo di questa sentenza due giorni prima del voto del Parlamento britannico fornisce ai deputati anti-Brexit un motivo in più contrastare l'accordo siglato dalla premier May: ora c'è anche l'opzione di rimanere nell'Unione europea. Secondo la Corte Ue, "" sarebbe contrario all'obiettivo dei Trattati di creare un'unione sempre più stretta tra popoli d'Europa costringere a uscire uno Stato membro "". Per questo non è necessario che gli altri governi approvino il cambiamento perché "" trasformerebbe un diritto unilaterale sovrano in un diritto condizionato e sarebbe incompatibile con il principio secondo cui uno Stato membro non può essere costretto a ritirarsi dall'Unione contro la sua volontà "". Secondo quanto hanno stabilito i giudici di Lussemburgo, revocare l'uscita dall'Ue è una possibilità che "" esiste fino a quando un accordo di ritiro concluso tra l'Unione e lo Stato membro interessato non è entrato in vigore o, in mancanza di questo accordo, fino a quando il periodo di due anni a partire dalla notifica dell'intenzione di ritirarsi dall'Ue, eventualmente prorogato, non è scaduto "". Insomma, la Corte di Giustizia dell'Unione europea lancia un nuovo appello al Regno Unito: ha tempo fino al 29 marzo 2019 - anche oltre in caso di proroga dei negoziati - per decidere se fare marcia indietro sulla Brexit. E adesso gli europeisti britannici serreranno le fila in Parlamento."
La logica illogica di Roberta Pinotti: l’Isis arretra in Iraq ma avanzerebbe in Siria,"Tra tutti i temi affrontati da Roberta Pinotti nel corso di un’intervista nella redazione del Corriere della Sera e pubblicata nell’edizione cartacea di oggi - dall’emergenza migranti alla minaccia del terrorismo internazionale, dall’aereo russo caduto nel Sinai al proseguimento della missione in Afghanistan - stona la logica illogica del ministro della Difesa del governo Renzi quando si è parlato della guerra in Irak contro lo Stato Islamico. “I bombardamenti non devono essere un tabù. L’Italia ha già effettuato raid aerei in passato. Lo ha fatto nei Balcani, lo ha fatto in Libia” ha affermato, e fin qui ci siamo. Il nostro Paese non farà gli strike, e fa sapere ai lettori che si limiterà all’addestramento del personale militare, come già fatto ad Erbil, e nell’analisi dei flussi finanziari. A compiere i bombardamenti sarà la Coalizione Internazionale formata da più Paesi occidentali. Proprio ieri infatti il quotidiano Le Figaro ha riportato la notizia per cui la Francia – attiva dal settembre 2014 con sei caccia Mirage di base in Giordania e altri sei caccia Rafale che fanno base negli Emirati Arabi – ha deciso di impiegare la portaerei Charles De Gaulle, già utilizzata da febbraio ad aprile come base nelle acque del Golfo Persico per i raid aerei, per le operazioni militari congiunte contro lo Stato Islamico in Iraq e Siria. Alla domanda sull’evolversi del conflitto sul terreno, Roberta Pinotti risponde così: “Non sottovaluto le dimensioni di questa sfida. Ho chiesto per questa ragione che il nostro fosse un contingente significativo. E capisco le paure della gente. Ma non credo che stiamo perdendo. Mentre prima abbiamo assistito ad una cavalcata dell’Isis, ora la sua presenza è circoscritta in aree specifiche”. Insomma, i miliziani del Califfato starebbero arretrando in Iraq laddove, guarda caso, combatte la Coalizione Internazionale guidata dal Pentagono . Queste dichiarazioni arrivano allo stesso tempo dei comunicati delle agenzie di stampa occidentali, secondo le quali nel Paese limitrofo, la Siria, gli oltre 1.600 raid russi effettuati in un mese non avrebbero fatto altro che spianare la strada all’avanzata dell’ Isis , produrre nuovi rifugiati e uccidere civili. Ma si sa che in guerra la prima a morire è sempre la verità . Se è vero che l’Isis sta arretrando in Iraq, bisogna ammettere che questo avviene grazie alle operazioni effettuate in gran parte dall’esercito iracheno sostenuto anche dai miliziani sciiti di Mobilitazione Popolare legate ad Hezbollah (il premier Al Abdadi ha detto più volte di non volere l’appoggio di truppe americane) il quale ha lanciato l’offensiva da circa un mese in diverse aree, in particolare nella zona nord di Ramadi, nella provincia occidentale di al Anbar a circa 100 chilometri da Baghdad. Ma soprattutto è doveroso precisare che in Iraq non c’è solo la Coalizione Internazionale a svolgere le operazioni ma anche il Centro di comando dell’intelligence formato da Iran, Russia e Siria e approvato dal governo iracheno, che coordina indipendentemente le offensive militari. La logica del ministro della Difesa non regge. Sono sempre di più gli analisti ad ammettere che ha fatto di più Mosca sul piano militare e diplomatico in un mese che l’Occidente in quattro anni. La Russia è tornata sulla scena internazionale sfruttando il vuoto prodotto dall’ideologia del caos che gli Stati Uniti e i loro alleati hanno generato in Vicino e Medio Oriente. Nessun mea culpa sulle disastrose campagne della Farnesina, più che un'intervista quella di Roberta Pinotti sembra un comunicato stampa del Pentagono."
"Asia Nuccetelli contro i fan di Damante: ""Andatevi a curare""","""È stata solo una cosa mediatica. Vi ho distrutto un sogno? Si solo mediatica, mi dispiace. Ma svegliatevi"", così Asia Nuccetelli chiude il capitolo Andrea Damante . La figlia di Antonella Mosetti ha scritto un lungo post su Facebook in cui ha sfogato tutta la sua rabbia per i numerosi messaggi che le arrivano sui social: ""Mi avete scartavetrato le palle, si. Basta chiudete quelle boccacce che sparano solo stronzate"". E poi fa riferimento all'episodio in cui ha messo una mano sul ginocchio all'ex tronista: ""Se una carezzina sul ginocchio (fatta facendo gli scemi in un momento di euforia e ridendo) per voi è un segno estremo di amore, andatevi a curare, alla svelta"". E conclude: ""La mia vita privata non può essere minimamente condizionata da quattro scemi . E non lo sarà mai. piantatela che ho ben altri interessi, vi farei passare una giornata con me.. poi vediamo se vado da Damante!""."
"""Dovevamo usare le molotov"". Ma i black bloc fanno flop","Nell’aria si respirava la voglia di menar le mani. I caschi anti-manganello legati allo zaino, gli impermeabili neri a portata di mano e le sciarpe per coprirsi dai fumogeni. Come un copione scritto mille altre volte, i festeggiamenti per il 60esimo anniversario dei Trattati di Roma potevano essere la vetrina perfetta per una nuova prova di forza di no global e black bloc. Ma le azioni preventive di polizia e carabinieri hanno impedito agli antagonisti di portare a termine quello che il questore ha chiamato un “progetto di devastazione della città ( guarda il video ). Che “Euro Stop” fosse una protesta dalle due anime non era un mistero. In testa i “pacifici”, dietro centri sociali e facinorosi. Il piano degli aspiranti black bloc prevedeva l’attacco alle forze dell’ordine secondo tattiche da guerriglia consolidate nel tempo: spezzare il corteo a metà tragitto, nascondersi dietro i fumogeni per coprirsi i volti, indossare le maschere antigas e armarsi con spranghe e martelli. Tutto studiato. Come sempre. Black flop: la polizia disinnesca gli antagonisti Peccato che stavolta la festa sia finita male. Anzi: non è mai cominciata. Due ragazzi alla guida dello spezzone antagonista avevano i fumogeni legati alla cintura. Gran parte dei contestatori si dicevano pronti a “spaccare tutto”. Ma la polizia nelle ore precedenti la sfilata anti-europeista aveva già sequestrato spranghe di ferro, bastoni e maschere antigas nascoste lungo il percorso della marcia. E così lo spezzone “pericoloso” del corteo è stato colto in castagna dalle forze dell’ordine. Disarmati e mazziati. La sfilata parte intorno alle 15 di ieri. A Roma si suda ben oltre le attese primaverili. Dopo aver lasciato porta San Paolo, Cobas, socialisti, comunisti, No Tav, immigrati e via dicendo puntano verso il fiume. Tutto regolare. Nessuno scontro, né scritte sui muri. Sul Lungotevere Aventino, a pochi metri dall’accesso alla Bocca della Verità, un gruppo di capetti di chissà quali gruppi si ferma per alcuni minuti a parlare, perdendo tempo. Il questore allora ne approfitta: i mammut e le camionette della polizia lasciano le loro postazioni per avanzare fino a costringere i centri sociali tra due fuochi: di fronte gli idranti della celere e dietro i manganelli dei carabinieri. Nessuna via di fuga, se non una stradina laterale subito sbarrata. L’azione delle forze dell'ordine è stata rapida e indolore. Disorientati, i manifestanti chiusi in gabbia hanno urlato, protestato, gridato indignazione. Prima si sono sdraiati a terra in protesta. Poi hanno provato ad avanzare: ma ormai la frittata era fatta. Nello spicchio di Capitale in cui si sono ritrovati reclusi, stretti tra il Tevere e le mura del parco Savello, l’entusiasmo e la voglia di “spaccare tutto” si sono sciolte come gelati al sole. Il resto non merita neppure la cronaca. La rabbia è sfociata in cori senza mai andare oltre. Troppo alto il numero di poliziotti impegnati nelle operazioni. Il corteo si è così spento e disperso al Circo Massimo con la promessa di rivedersi al prossimo G7 di Taormina. Forse in Sicilia torneranno i black bloc . Per ora ha vinto la polizia. Il questore ha declamato come un trofeo i numeri di un sabato di marzo conclusosi nel migliore dei modi. Senza feriti, né scontri o problemi. Un successo. Ci sono state oltre 2000 persone controllate, 122 condotte negli uffici di polizia per ulteriori accertamenti. A 30 no global è stato notificato il foglio di via obbligatorio. Gli autobus provenienti da Torino e Venezia sono stati bloccati all’ingresso di Roma. Per quasi un’ora gli organizzatori atteso l’arrivo dei “compagni” di lotta. Inutilmente. La narrazione dei vari centri sociali, No Tav e antagonisti dirà che non avevano mai pensato di creare disordine. Dirà delle veline del Viminale pubblicate sui giornali, dall’allarmismo preventivo e tutto il resto. Protesteranno per settimane per la “reclusione” dei 120 manifestanti bloccati in autostrada prima dell’ingresso a Roma. Ma i fatti dicono che se fossero riusciti a celare meglio le spranghe e se la polizia non li avesse separati dal resto del corteo, forse le cose sarebbero andate diversamente. ""Ero pronto a tutto, non avevo paura di nulla”, ammetteva a denti stretti sulla via del ritorno un giovane di Bologna. ""Qui non c'è da dialogare con la polizia, c'è bisogno d'azione"". Sulla stessa linea una ragazza bresciana: ""È vero, servivano solo le molotov ”. Nell’aria si respirava la voglia di menar le mani. Ma stavolta è stato un “black flop”. Trattati di Roma, così la Capitale si prepara alla guerriglia"
Veronica Panarello chiede il test all'americana col suocero,"Dopo le accuse e le indiscrezioni, adesso per Veronica Panarello e Andrea Stival potrebbe essereci l'appuntamento con un test all'americana. A chiederlo è la stessa Veronica. ""Voglio vedere se ha il coraggio di negare"", avrebbe detto la panarello . Perché, La mamma di Loris mesi fa ha infatti detto ""che sarebbe stato il suocero a uccidere Loris"" perché il bambino aveva scoperto la liason tra la mamma e il nonno. ""Sono tranquillo – dice Andrea Stival – la mia posizione è stata vagliata da investigatori e magistratura dettagliatamente”. La sua nuova verità Veronica vuole che a sentirla sia anche la Procura di Ragusa, chiedendo di informare i magistrati dell’inchiesta. La direzione della prigione lo fa. Ma quando il Pm va a raccogliere la sua testimonianza lei non dice nulla di rilevante, sostenendo che è diventata famosa, e che la conoscono anche a Hollywood. A gennaio alla psicologa aveva spiegato che il movente sarebbe stato qualcosa che il piccolo “aveva visto e che non doveva vedere”, e avanza l’ipotesi che il suocero fosse l’amante. Ora chiede il test all'americana. Lo ""show"" della mamma del piccolo Loris continua..."
"Giulia Provvedi tradita da Pierluigi Gollini? La ""bomba"" la sgancia Deianira Marzano su Instagram","Un potenziale tradimento, un calciatore, una concorrente del Grande Fratello Vip 2018 e ""La Terribile"" influencer che su Instagram svela un pettegolezzo. Che alla rete piace. Gli ingredienti ci sono tutti e ai personaggi corrispodono nomi e cognomi. Ed è così che, come riportato da Fanpage , Deianira Marzano ha fatta esplodere la ""bomba"", come l'ha chiamata lei. La napoletana, personaggio molto seguito sui social, avrebbe rivelato, proprio su Instagram, che Pierluigi Gollini , il portiere dell'Atalanta e compagno di Giulia Provvedi (ora concorrente al reality di Canale 5), avrebbe tradito la fidanzata qualche giorno fa. Secondo quanto detto da Deianira Marzano , il calciatore sarebbe stato visto all'interno di un noto locale milanese in compagnia di alcune ragazze. E, al termine della serata, lo sportivo si sarebbe allontanato con una di loro. La rivelazione su Instagram "" Come ben sapete io non accetto le prese in giro "", avrebbe riferito La Terribile , che su Instagram conta 32,2 mila follower, ""Il 28 ottobre mi trovavo all'Hollywood con i miei amici e sapete chi c'ho trovato? Pierluigi Gollini. Lui era al locale con i suoi compagni di squadra e c'ha provato tutta la sera al tavolo dove ero anche io. Lui non solo ha fatto lo scemo con tutte ma, a fine serata, con una bruna, si è messo a ballare in atteggiamenti intimi"". La 40enne napoletana ha poi aggiunto: ""Conlcusa la serata si è messo il cappuccio in testa e, con questa bruna, si è allontanato dal locale "". Nessuna prova, però, del presunto tradimento. Né immagini, né video. La fidanzata fedele al Grande Fratello Nel frattempo, però, la fidanzata dello sportivo, chiusa nella casa più osservata di Mediaset insieme alla sorella Silvia, con cui ha fondato il duo Le Donatella , non penserebbe affatto al tradimento. Nonostante il corteggiamento di Fabio Basile , che, secondo alcuni, per la modenese avrebbe letteralmente perso la testa. Provvedi, infatti, avrebbe sempre declinato le attenzioni ribadendo di essere fidanzata."
La Brambilla in prima lineacontro la caccia e Green Hill,"“Andate a votare e votate sì”. Questo è l'appello che l'ex ministro del Turismo, Michela Vittoria Brambilla , in un video diffuso su youtube , rivolge agli elettori del Piemonte in vista del referendum regionale sulla caccia di domenica 3 giugno. “Andate a votare e votate sì, per difendere la vostra sicurezza e per altri due fondamentali principi di civiltà. Innanzitutto perché la caccia contraddice il più elementare senso di rispetto per la vita, che non appartiene solo all'uomo ma a tutte le creature viventi che abitano libere il nostro territorio. Poi perché la caccia rappresenta una grave ferita per l'ambiente, una minaccia per interi ecosistemi, una pratica sistematica di distruzione che sta mettendo in pericolo gli equilibri di un mondo che si è formato in milioni di anni e che abbiamo il dovere di preservare"" , afferma la parlamentare, in rappresentanza della Federazione Italiana Associazioni Diritti Animali e Ambiente. Intanto, sabato 28 Aprile 2012, il movimento OccupyGreenHill organizzerà una manifestazione nazionale per le vie di Montichiari e vicino all’allevamento Green Hill per portare lo sdegno di tutta Italia contro questo allevamento, e per ribadire la chiara volontà popolare di vederlo chiuso quanto prima. Sono attese 5 mila persone da tutta Italia. In questi giorni in Senato, si stanno decidendo le sorti dell'allevamento e si sta discutendo dell'inserimento del divieto di allevamento di cani, gatti e primati su tutto il territorio nazionale per vivisezione . La manifestazione di sabato partirà da Via Falcone a Montichiari (PalaGeorge) alle ore 14 e terminerà con un presidio ai piedi dell’ allevamento . I partecipanti manifesteranno vestiti di nero a segno di lutto per la morte di milioni di animali innocenti nei laboratori di vivisezione."
"Palermo, chiede il rinnovo della carta d'identità ma per l'anagrafe è morto. Il Comune: ""Irreperibile""","Sembra una novella di Pirandello, se non fosse che in questa storia la realtà supera di gran lunga la fantasia. Un cittadino palermitano si è recato al Comune per rinnovare la carta di identità ma qui l'amara scoperta. Per gli uffici comunali lui è morto da anni. A fare la scoperta è stato un impiegato comunale che ha controllato gli elenchi anagrafici e ha constatato che del cittadino non si avevano più tracce dal 2011. La storia di Antonio Bartolotta è rimbalzata a livello nazionale e se fa sorridere da un lato, preoccupa per l’incredibile svista. «In tutti questi anni non ho avuto alcun sentore di questa assurda vicenda - dice Bartolotta - Mi sono state periodicamente recapitate tutte le tasse da pagare. Con una puntualità notevole, aggiungo. Mi è stata anche spedita la tessera sanitaria. Pensavo fosse legato ad un problema di residenza ma non è stato così». La vicenda infatti si infittisce di un altro elemento misterioso. «Sono andato negli uffici dell’anagrafe - racconta Bartolotta -. Pensavo che ci fosse un problema per accertare la residenza. Sono così andato con i testimoni allo sportello anagrafe. Lì la notizia della mia morte» Il Comune non ci sta e in una nota replica al cittadino scomparso che non è mai stato considerato morto ma irreperibile. «È doveroso da parte dell'Amministrazione, precisare che l’utente, irrintracciabile sin dal 2011 e negli anni successivi è stato dichiarato ufficialmente irreperibile nel Giugno 2014, dopo le verifiche previste dalla legge. Egli quindi non è stato dichiarato deceduto come ha sostenuto qualcuno ma irreperibile», spiega l’assessore comunale ai servizi demografici, Gaspare Nicotri. Insomma l’uomo non sarebbe mai stato considerato deceduto ma soltanto irreperibile, nonostante gli arrivasse a casa la tessera sanitaria. Probabile che la svista si sia verificata nell'anno del censimento del 2011. «Accertata la situazione e per venire incontro alle attuali esigenze dell’utente che ha manifestato specifiche necessità familiari - prosegue Nicotri -, è stato disposto che un funzionario dell’Anagrafe, si rechi presso il domicilio comunicato dall'utente, per permettergli nuovamente la reiscrizione all’anagrafe del Comune». Adesso l’uomo spera di riavere la sua nuova carta d’identità."
Panico all'Isola dei Famosi:rissa tra Malgioglio e Apicella,"Ieri sera all' Isola dei Famosi si è scatenato il putiferio. La seconda puntata, condotta da Nicola Savino , ha fatto buchi da tutte le parti. E i concorrenti si lamentano. Arianna David è stata eliminata, Rossano Rubicondi si è ritirato forzatamente, e a dar di matto ieri sera è stato Cristiano Malgioglio , offeso da Maurizio Apicella che, in un rvm mandato in onda, gli ha dato dell'omosessuale. Così Malgioglio si è sfogato in un'infuriata, rivolta sia ad Apicella, che alla produzione, che a Savino: ""La signora Simona Ventura non mi avrebbe mai fatto questo"" . A Savino è toccato così cercare di calmarlo, invano. Malgioglio si lamenta: ""Gli autori hanno sbagliato non sono stato protetto e non mi diverto più voglio andarmene a casa. Non è l'Isola che sognavo"" . Spiazzato il conduttore, che per non far scappare Malgioglio dall'Isola lo rassicura dicendogli che in studio è stato difeso anche da Luxuri a. Che strano. Ma Malgioglio non ne vuole sapere e Savino, esausto, gli consiglia di pensarci tutta la notte. In chiusura trasmissione interviene la Marini, evidenziando una dimenticanza del conduttore: ""Nicola, ma chi è in nomination?"" . E scoppia la risata in studio. Savino risponde: ""Hai ragione Valeria..."" e i nominati della settimana sono Alessandro Cecchi Paone, Den Harrow e Valeria stessa. Rubicondi se n'è andato e neanche la moglie - in collegamento telefonico da Miami - è riuscita a convincerlo a rimanere sull'isola. Flavia Vento piange perché è stata punta dai mosquitoes, decide di abbandonare, ma poi, comn lo spostamento sull'Isola degli eletti, dove la vita è più comoda, cambia idea e decide di rimanere. A fine serata Savino commenta la puntata su Twitter: ""Poteva essere più movimentata. Se morivo in diretta"" ."
FUORI DALLA NOTIZIA - Offensiva delle potenze ufodemoplutocratiche,"Le notizie non muoiono sulla carta, né nell'etere, né in Rete. Sopravvivono altrove. Dove, non si sa. Proviamo a immaginarlo. LA NOTIZIA. Con una certa incredulità, un religioso israeliano ha appreso oggi di essere stato scelto come primo rabbino capo sul pianeta Marte. All'origine della vicenda c'è la registrazione di tutti i rabbini israeliani (diverse migliaia) nel computer del ministero dei culti. Accanto al nome del rabbino Yossef Shemesh (il cognome significa «Sole», in ebraico) compariva un indirizzo - Via Halutz, n. 4 - e poi la precisazione: pianeta Marte. Il «rabbino dei marziani» ha voluto vederci chiaro e ha scoperto così che qualcuno, per ragioni per ora ignote, era riuscito a entrare nel computer del ministero e ad alterare la sua zona di azione. Forse un consiglio implicito a cercarsi una nuova zona per le sue prediche. Intanto un intervento del personale del ministero ha corretto l'errore e ha così... riportato il religioso a Terra. (fonte: Ansa, 17 febbraio 2010). LA NOTIZIA. Gli incontri ravvicinati del terzo tipo questa volta assumono connotati politici. L'ultima «batteria» di documenti del ministero della Difesa britannico relativi ad avvistamenti di Ufo nel Regno Unito - carte fino a poco fa considerate top-secret e ora rese disponibili al pubblico grazie all'esercizio di trasparenza varato dal governo - mostra infatti come, nel marzo del 1997, un oggetto non identificato grande come due Boeing fu visto «galleggiare» nell'aria giusto sopra l'abitazione di campagna del conservatore Michael Howard, all'epoca ministro dell'Interno nel gabinetto presieduto da John Major. «Si trattava di un oggetto di forma triangolare, molto più grande di un aereo», ha rivelato un testimone oculare agli specialisti degli X-Files di Sua Maestà. «Aveva delle luci tutto intorno al perimetro esterno, una specie di disco attaccato sulla parte superiore e un grande faro sul muso. Ho fermato la mia automobile per vedere meglio, ma mentre effettuavo la manovra è schizzato via». Dai documenti si apprende che l'indagine avviata dalla RAF per capire che cos'era realmente accaduto nel villaggio di Folkestone, nel Kent, non approdò a nulla. FUORI DALLE NOTIZIE. Il partito nazista britannico vuole vederci chiaro, sul cosiddetto «caso degli Ufo ebrei». Come si ricorderà, tra i cosiddetti X-Files inglesi desecretati negli anni scorsi, uno dei più significativi riguarda la presunta sorveglianza, da parte di presenze aliene, della villa dell'allora ministro dell'Interno Michael Howard, nel 1997. Ma secondo alcuni esponenti del British National Party, ci sarebbe un'inquietante collegamento fra il «soggiorno» di un'astronave non identificata nel Regno Unito e la nomina di un rabbino a capo della comunità marziana, avvenuto dieci anni fa, nel 2010. «Siamo di fronte - ha detto una fonte anonima molto vicina al Bnp - a un evidente complotto orchestrato da sionisti e ometti verdi per allungare le mani sull'Inghilterra»."
"Texas, per San Valentino pranza con le ceneri della moglie","Ha perso la moglie ma vuole comunque festeggiare San Valentino. La fotografia di un uomo seduto al tavolo di un ristorante che pranza con le ceneri della consorte defunta ha commosso il web. Per molti il giorno di San Valentino è un'occasione per scambiarsi regali e promosse d'amore. Ma per chi ha perso la persona amata può trasformarsi in un momento di dolore. Un uomo di Corpus Christi, in Texas, ha deciso di celebrare la festa degli innamorati in un modo singolare. Nonostante abbia perso la moglie, è evidente che il suo amore per lei non è finito. Un tavolo per due ma a cui è seduto soltanto un uomo. Di fronte a lui due bicchieri di vino bianco, un piatto vuoto, un biglietto con scritto ""you and me"" e l'urna con le ceneri della moglie scomparsa. Il signore è in lacrime. La scena non è passata inosservata a una cliente del ristorante che ha deciso di fotografarlo e condividere l'immagine sui social. "" Siamo tutti colpevoli di dare per scontata la persona che amiamo - scrive la donna su Facebook - Ci dimentichiamo di salutarla con un bacio, di dirle ti amo. O semplicemente siamo troppo presi dalle cose da fare che non notiamo le piccole cose che significano così tanto per le persone a cui vogliamo bene "". Un messaggio importante che è stato condiviso da oltre 400mila persone."
"""La mia fuga nella neve dal gulag del Caro Leader""","Abituati come siamo a piangerci addosso per ogni sciocchezza, ascoltare la testimonianza dell'unico scampato vivo a una fuga dai lager della Corea del Nord è un'esperienza, per quanto sconvolgente, vivamente consigliabile a noi occidentali e italiani in particolare. Perché Shin Dong-hyuk, 31 anni, che ha avuto in sorte di vedere la luce dentro il «Campo 14» destinato ai prigionieri politici del suo disgraziato Paese, ha passato i primi 23 anni della sua vita letteralmente all'inferno ma non si lamenta: porta piuttosto la sua preziosa testimonianza perché il mondo sappia e - soprattutto - non taccia. Oggi anche in Italia è possibile saperne di più grazie al libro «Fuga dal Campo 14», scritto con lui dal giornalista americano Blaine Harden ed edito da Codice Edizioni. «Sono fuggito il 2 gennaio 2005, nel gelo e nella neve - racconta a voce bassa in una libreria milanese il giovane coreano, esile e con un viso da ragazzo, che porta ancora sulle gambe le cicatrici delle ustioni riportate scavalcando la recinzione elettrificata - per una sola ragione: la fame. Non conoscevo il mondo esterno, perché sono nato in prigionia da genitori detenuti forse per aver incontrato degli stranieri. Per il solo fatto di essere venuto al mondo in quelle condizioni ero un «criminale politico». Non sapevo niente, solo che la mia vita, la vita di tutti noi là dentro era orribile: soltanto percosse, offese, sporcizia, lavoro durissimo fino a 15 ore al giorno e soprattutto una fame tremenda e senza tregua. Là dentro quasi nessuno arriva a 50 anni: si muore prima per denutrizione, fatica, infezioni, le gengive nere senza più denti, le ossa indebolite che si rompono. Ho visto fucilare mia madre, che peraltro odiavo per avermi fatto nascere, e mio fratello maggiore, mentre mio padre è tuttora rinchiuso per quanto ne so. Quando ho appreso da nuovi prigionieri che fuori dal campo si poteva mangiare ciò che si voleva, ho deciso di scappare. Poi mi uccideranno - pensavo - ma almeno morirò contento». Dong-hyuk vagò per un mese prima di raggiungere la frontiera cinese, che passò fortunosamente «grazie all'unica persona che mi diede aiuto, una guardia nordcoreana di 17 anni che mi chiese in cambio di portargli un pacchetto di sigarette al mio ritorno. Ma io non sono tornato, e mi dispiace ancora per lui». Nel suo Paese nessuno capì che era un prigioniero evaso, «perché non ero molto diverso dalle persone che incontravo, affamate e impaurite pure loro». Oggi Shin Dong-hyuk vive in California. Ha trovato il calore umano che nel lager neppure sua madre gli concedeva («mi picchiava e per me era solo una concorrente per un cucchiaio di brodaglia, la parola amore non veniva mai pronunciata») ed è diventato l'uomo simbolo del movimento per il rispetto dei diritti umani in Corea del Nord. Un uomo che il regime teme moltissimo, specialmente dopo che l'Onu, anche grazie alla sua testimonianza, ha prodotto un documento in cui accusa Pyongyang di crimini atroci, tra cui lo sfruttamento attraverso la schiavitù e fino alla morte per denutrizione e violenze di centinaia di migliaia di persone innocenti. Il regime di Kim Jong Un - coetaneo di Shin di cui per simbolico paradosso proprio in questi giorni si è diffusa la notizia che soffre di gotta, la malattia dei ricchi che mangiano troppa carne - diffama l'esule, ricevuto pochi giorni fa dal segretario di Stato americano John Kerry, accusandolo di essere un impostore al soldo della Cia che propala falsità per far dimenticare di essere «uno stupratore di minorenni». Lui non si scompone: «Loro mentono sempre, sempre. Non si fermano davanti a nessuna infamia». Shin è consapevole che, per quanto possa sembrare incredibile, in Occidente c'è chi trova qualcosa di positivo nella Corea del Nord, un Paese che detiene in condizioni spaventose tra 150mila e 200mila prigionieri d'opinione, che affama gran parte della sua popolazione per mantenere nel lusso una casta di politici e militari la cui disumanità ha pochi eguali nella storia e che ricatta i suoi vicini grazie a un arsenale atomico realizzato letteralmente togliendo il pane di bocca ai suoi cittadini. «So anche di politici italiani che sono stati ospiti a Pyongyang e hanno fatto commenti favorevoli- dice pacatamente rispondendo a una domanda del pubblico -. Li avranno trattati benissimo, perché hanno bisogno di loro. Ma il popolo non lo hanno incontrato. Tra trenta o quarant'anni, quando il regime cadrà, il nostro popolo potrà finalmente dir loro che si devono vergognare»."
"Arrestato il presidente di Federacciai, Antonio Gozzi","Il presidente di Duferco e di Federacciai, Antonio Gozzi , è stato arrestato a Bruxelles dalle autorità belghe in una indagine per corruzione. Con lui è finito in manette anche il dirigente del gruppo Duferco Massimo Croci . I due avrebbero corrotto degli ufficiali nella Repubblica democratica del Congo per ottenere appalti. La notizia è stata diffusa dall’azienda e confermata dalla procura federale. I manager, fa sapere la Duferco che si dice stupefatta dall’arresto, erano andati spontaneamente dall’Italia in Belgio per testimoniare in un’indagine per un caso di corruzione che ha portato all’arresto del sindaco di Waterloo, Serge Kubla. ""Questo modo di procedere non può essere definito se non come un mezzo di pressione inammissibile"", afferma il gruppo Duferco che è di origine brasiliana e impiega 3000 persone in tutto il mondo. Oggi la società è controllata dalla cinese Hebei Iron and Steel Group. Gozzi e Croci si dichiarano "" totalmente estranei "" alla vicenda e intendono collaborare ""pienamente con i giudici, confidando in un rapido accertamento della verità"". ""Sono stati ascoltati ieri dal giudice istruttore Claise di Bruxelles da cui si sono recati spontaneamente per fornire agli inquirenti tutti gli elementi e le informazioni eventualmente in loro possesso, utili alla ricostruzione della verità e si sono resi disponibili per tutto il tempo necessario allo svolgimento delle indagini"", precisa l'azienda, secondo cui i due non sono mai stati in Congo."
"L'Inter batte l'Empoli, Icardi capocannoniere","L' Inter supera l'esame di fine anno: batte l 'Empoli 4-3 e Mauro Icardi , autore di due gol, aggancia Luca Toni in vetta alla classifica dei goleador della Serie A. Per il bomber nerazzurro un risultato importante, che aggiunge anche maggior forza contrattuale nella trattativa per il rinnovo con il club di corso Vittorio Emanuele. La formazione di Mancini chiude la stagione ritrovando la vittoria a San Siro, ma quando ormai era troppo tardi per raggiungere l'obiettivo della qualificazione all'Europa League. Chiude con una sconfitta l'Empoli di Sarri, che il suo campionato invece lo ha vinto già da tempo. Per il tecnico toscano questa potrebbe essere l'ultima partita sulla panchina della squadra che l'anno scorso ha condotto alla promozione e quest'anno ad una meritatissima salvezza. L'Inter saluta San Siro indossando la nuova maglia, quella ufficiale della prossima stagione, finalmente con le tradizionali e gloriose strisce nere e azzure. Dopo un primo tempo senza colpi di scena, a inizio ripresa l'Inter passa in vantaggio dopo 3' con un tap-in di Palacio su assist di Icardi. Il bomber nerazzurro trova il gol al 7' con un rasoterra a battere Bassi in uscita su bel passaggio filtrante di Kovacic. La squadra di Sarri al 15' accorcia le distanze Mchedlidze su cross di Croce dalla sinistra, dopo tre minuti è invece Pucciarelli a firmare il 2-2. Mancini spinge i suoi in avanti, Icardi ha la palla buona per portare l'Inter in vantaggio e agganciare Toni in vetta alla classifica marcatori ma sbaglia da ottima posizione. Il vantaggio interista arriva al 24' con il primo gol in nerazzurro di Brozovic con un sinistro in mischia. Al 32' Icardi si riscatta firmando il 4-2 che è anche il suo 22° gol in Serie A che gli consente di agganciare Toni in vetta ai cannonieri . Nel finale ancora Mchedlidze fissa il risultato sul 4-3 per i nerazzurri."
"Coltelli, asce e molotov: ecco l'arsenale dell'ultrà Dieci arresti dopo il derby","Roma - L’altra faccia del tifo. Il lato oscuro dei festeggiamenti e della gioia. Ecco cosa è stato messo in scena ieri sera a Roma al termine del derby. Probabilmente il tam-tam violento di frange di teppisti ed ultras era quello di scatenare una vera e propria guerriglia urbana. Ma il loro progetto è stato bloccato appena in tempo, anche se per alcuni momenti, ieri sera, la città ha vissuto scene ad alta tensione. E il bilancio, fatto a notte fonda negli uffici della questura, parla di dieci persone arrestate e di un vero e proprio arsenale sequestrato dentro un’auto. L'arsenale sequestrato Accette, coltelli, molotov, petardi seghe e mazze. Armi con le quali alcuni ultras si preparavano al colpire scatenando una ""guerra"" tra tifoserie. E oggi è stato il dirigente della Digos di Roma, Lamberto Giannini, a tracciare il riepilogo di una notte che nulla ha a che vedere con lo sport. Le armi ""bianche"", sono state sequestrate dalla Digos in tre diverse operazioni, già cominciate nei giorni scorsi. E durante il match di ieri, attirati da un antifurto bloccavolante che aveva l’aspetto di una mazza, la polizia ha trovato armi nascoste in una Kia parcheggiata nei pressi dell’ingresso della curva nord all’Olimpico. All’interno di una sacca c’erano decine di coltelli, mazze, martelli, accette, guanti, seghe e abiti che sarebbero stati utilizzati all’occorrenza per cambiarsi e dileguarsi dopo gli scontri. L'arresto dell'ultras Immediato l’arresto per un ultras laziale del gruppo ""In basso a destra"", figlio del proprietario dell’auto. Già poco prima dell’inizio del derby erano state trovate in terra una molotov e altre armi. Ma le indagini erano partite già nei giorni scorsi quando dopo alcuni controlli si è arrivati alla denuncia di due ultras laziali del gruppo ""In basso a destra"". Venerdì scorso gli agenti avevano seguito fino a Napoli un auto con quattro giovani, di cui due in seguito denunciati, che erano andati assieme alle proprie fidanzate a rifornirsi di 90 bomboni, 25 torce illuminanti, un coltello e diversi adesivi ""Romanista verme"". A Roma, a casa di un tifoso, sono stati sequestrati un coltello e un tirapugni. E, inevitabili, le polemiche sulla sicurezza in occasione di grandi eventi come quello del derby di ieri sera. Il pieno della questura Polemiche che il prefetto di Roma, Giuseppe Pecoraro, respinge con fermezza sottolineando che il piano predisposto dalla questura ha funzionato e che sarebbe stato impossibile militarizzare uno stadio ed una città. Ma non solo. Giuseppe Pecoraro prova a spostare l’angolazione del problema sostenendo che ""quanto successo ieri sera dovrebbe far riflettere che sarebbe utile ed opportuno giocare alcune partite ad alta tensione di giorno o quanto meno in concomitanza con le altre partite di campionato e non in differita. Questo per non caricare maggiormente di ansia l’incontro sportivo"". E per questo invita alla riflessione la Lega Calcio affinchè valuti con ""maggiore flessibilità gli orari e le scelte delle partite che concluderanno il campionato"". Per il prefetto di Roma alcuni incontri di calcio ""devono assolutamente tener conto anche delle esigenze di sicurezza e non solo gli aspetti di carattere economico"". Per il sindaco di Roma, Gianni Alemanno, invece ""è impensabile che si possa andare a colpire in qualche modo lo stadio o la città di Roma per quel che è successo"". Intanto il ministro dell’Interno Roberto Maroni ha deciso di presenziare la riunione dell’Osservatorio nazionale sulla manifestazioni sportive, in programma mercoledì."
"Blitz in Cisgiordania, Israele arresta diversi leader di Hamas","I servizi segreti israeliani fanno sapere di aver arrestato 29 persone, tra cui nove membri di Hamas, in un blitz condotto con l'esercito in Cisgiordania. Resta altissima, dunque, la tensione dopo i gravi episodi di violenza verificatisi a Gerusalemme nei giorni scorsi, dopo le restrizioni imposte da Israele agli ingressi alla Spianata delle moschee. Fra gli esponenti di Hamas in manette, come scrive il Jerusalem Post, ci sono anche ufficiali di alto livello dell'organizzazione. Tra le persone arrestate c’è un ex ministro palestinese, il deputato Omar Abdel Razek. In manette anche cinque miliziani di Hamas liberati, anni fa da Israele dopo uno scambio di prigionieri. Un razzo lanciato verso Israele dal nord della Striscia di Gaza è esploso in aria poco dopo il lancio. Lo riferiscono i media israeliani citando un portavoce dell’esercito. Data l’esplosione in aria, non sono neanche scattate le sirene di allarme e non si registrano feriti. Ma è un nuovo episodio che alimenta la tensione. Ieri Hamas aveva celebrato l'attacco in cui un palestinese ha ucciso tre membri di una famiglia di coloni , ferendone un altro, nell'insediamento di Halamish, vicino a Ramallah (Cisgiordania). Il crimine è stato definito una ""risposta alle violazioni sioniste e a tutti i loro crimini contro la nostra gente a Gerusalemme e alla moschea al-Aqsa"", ha dichiarato il portavoce del movimento, Fawzi Barhum, in una nota diffusa nella notte. L'appello di Papa Francesco ""Cari fratelli e sorelle - ha detto Papa Francesco all’Angelus - seguo con trepidazione le gravi tensioni e le violenze di questi giorni a Gerusalemme"". Poi ha rivolto ""un accorato appello alla moderazione e al dialogo. Vi invito - ha concluso - ad unirvi a me nella preghiera, affinchè il Signore ispiri a tutti propositi di riconciliazione e di pace""."
"Davide Erba sale al 33% de ilGiornale.it: ""Ecco la mia sfida nell'editoria""","Davide Erba è un giovane imprenditore di successo che, in un momento in cui tutti stanno alla larga dall'editoria, ha deciso di andare controcorrente e di scommettere proprio su ilGiornale.it. Lo hanno colpito la nostra dinamicità e la nostra capacità di raccontare il Paese reale. Un “amore a prima vista” che lo ha spinto ad acquisire altre quote della società che lo hanno portato a detenere il 33% del capitale. Proprio in questi giorni Erba ha deciso di chiudere il blog, che anni fa ha aperto sul nostro quotidiano online, per aprire un nuovo e innovativo spazio che parli direttamente al mondo dell'imprenditoria e delle start up. Da sempre ilGiornale.it è attento a questo mondo che rappresenta il Paese reale. ""Ho in mente – ci spiega - una sezione che potrebbe anche chiamarsi 'ilGiornale start up' dove dar voce al mondo dell'imprenditoria e, al tempo stesso, premiare le idee più valide magari trovando, anche se questo non sarà automatico, investitori che sostengano le start up di cui parliamo"". Dove nasce questa idea? ""Per me si è recentemente chiuso un capitolo molto importante della mia vita. O meglio: è iniziata una nuova era che, dopo aver ceduto il gruppo che io stesso ho fondato (la Stonex, ndr), mi ha permesso di dedicarmi a nuove attività imprenditoriali. Io sono, infatti, quel tipo di imprenditore a cui piace molto occuparsi dell'attività di incubazione."" Una continua scommessa sul futuro? ""Assolutamente. Mi sento una mezzo di sfondamento capace di far partire un'idea da zero. Mi piace più la fase creativa e di lancio che la gestione operativa di un'azienda già avviata."" Cosa l'ha portata al Giornale.it? ""IlGiornale.it rappresenta sia il mondo imprenditoriale sia il mondo del fare. Nella vostra redazione vedo la capacità di impaginare più giornali insieme. Il quotidiano di carta esce con un prodotto fatto e finito. Quello è. Il quotidiano online, invece, ne impagina tanti, durante la giornata."" E cosa le piace di tutto questo processo? ""Sicuramente il vostro dinamismo. Per quanto riguarda i tempi di produzione, siete sicuramente molto più avanzati di una qualsiasi testata di carta. L'ho toccato con mano quando c'è stato il golpe in Turchia contro il presidente Erdogan. Mentre tutti i giornali sono usciti scrivendo che il colpo di Stato era riuscito, ilGiornale online ha spiegato che il blitz non era andato a buon fine."" Sicuramente abbiamo a che fare con due mezzi diversi. ""L'online è, per definizione, in tempo reale. Ogni giorno e a ogni ora siete, infatti, in grado di dare a noi lettori l'ultimo update delle notizie."" Come nasce la sua amicizia con la nostra redazione? ""Casualmente. Mi trovavo a un pranzo con alcuni amici quando ho conosciuto Andrea (Pontini, amministratore delegato del Giornale.it, ndr). Ci siamo subito appassionati per il lavoro che facevamo. Da quel giorno abbiamo iniziato a collaborare: ho aperto il blog e vi ho seguito sin dall'inizio nell'avventura editoriale degli Occhi della Guerra. Ora, per coronare questo amore a prima vista, mi sono offerto di entrare nel capitale della testata."" Che senso ha farlo in un momento in cui tutti gli imprenditori stanno alla larga dall'editoria? ""Per me, ovviamente, si tratta di differenziare il business. L'editoria non è la mia attività principale, anche se credo che l'online è il futuro dell'informazione. Basta guardare il numero dei visitatori quotidiani per capire l'abisso che è venuto a crearsi con la tiratura di una qualsiasi testata di carta."" Fatto il passo importante di entrare nel capitale, cosa si aspetta dal Giornale.it? ""Di sicuro potrò dare il mio contributo nel settore tecnologico. L'editoria digitale, più di ogni altra, è qualità e tecnologia. Le due cose vanno insieme e insieme decidono del successo della testata. Un altro aspetto su cui la tecnologia può fare molto è la relazione tra la testata e i suoi lettori. IlGiornale.it già fa molto da questo punto di vista ma sicuramente potremo lavorare insieme ancora più efficacemente in questa direzione."" Mettiamo da parte l'editoria e guardiamo all'Italia. Da imprenditore è possibile credere in questo Paese? ""In questo momento l'Italia non è certo il miglior terreno per fare impresa, sia a livello europeo sia a livello mondiale. Risentiamo di arretratezze infrastrutturali e di sistema che rendono il nostro Paese in una posizione sfavorevole rispetto a tutti gli altri competitor. La pressione fiscale è alle stelle, la burocrazia è un giogo devastante, i rapporti con le istituzioni si sono fatti sempre più complicati. Eppure questo sistema molto ostico ha creato degli anticorpi, ovvero la nostra classe imprenditoriale."" Oggi giorno l'imprenditore è il vero eroe. ""Siamo stati costretti a migliorarci trovando nuove strategie e imparando un nuovo modo di camminare e muoversi. Qualche mese, durante un convegno in Svizzera, un alto dirigente di Ubs mi ha rivelato di stimare profondamente gli imprenditori italiani perché, nonostante un contesto veramente difficile, riescono a portare avanti progetti di successo a livello mondiale. Più che il Paese il vero asset sono le persone. Ne abbiamo molte e di qualità. Per questo, prima che il volano si fermi, deve passare davvero tanto tempo. Ammettendo, ovviamente, che non ci sia una svolta anche a livello strutturale."""
É il legno il sogno proibito degli emiri: un successo del Veneto,"Il sogno proibito dell'emiro? Uno chalet di legno. «Negli Emirati Arabi è considerato un materiale esotico e quindi prezioso», spiega il professor Franco Grossi, coordinatore di Weeg, un gruppo di esperti del legno che, insieme al Megadistretto Veneto dei Beni culturali, a Federlegno/Arredo e all'Ice, ha dato vita al Flaa, una serie di progetti tecnologici e innovativi per rilanciare la filiera del legno alto adriatica in ambito internazionale. «Tra questi rientrano appunto The Seven Star Villa - prosegue Franco Grossi -, residenze dove legno massello, pietre dure, marmi e metalli preziosi vivranno in perfetta simbiosi con le più avanzate tecnologie e impianti di energie rinnovabili. Ma non per questo trascuriamo l'Italia: anzi, abbiamo allo studio un progetto di grande impatto, legato al Piano casa promosso dal governo Berlusconi, che prevede la possibilità di ampliare sino al 20% la cubatura delle abitazioni. Per questo tipo di realizzazioni, il legno è un materiale perfetto: il nostro progetto prevede unità modulari, sul modello delle cabine delle grandi navi da crociera, inattaccabili da fuoco e acqua, grazie alle nanotecnologie». Il tutto sotto l'egida del Metadistretto Veneto dei Beni Culturali: «Il nostro obiettivo è promuovere le eccellenze e sostenere progetti di ricerca, anche internazionali - spiega Endrio Niero, amministratore delegato - Associamo le più importanti istituzioni e più di 300 imprese, molte delle quali operano nella filiera del restauro e dell'edilizia tradizionale, quindi utilizzano il legno. Un materiale tornato di grande attualità, anche perchè è antisismico per definizione»."
Il rispetto della natura passa anche da tavola,"Valter Pagliarulo Anche quest'anno Eni è stata protagonista della Maker Faire Rome The European Edition, il più grande evento di innovazione al mondo: una mostra dedicata a tutta la famiglia dei makers che mette al centro creatività e inventiva nel mondo dell'information technology, della robotica e dell'automazione. La quinta partecipazione consecutiva del Cane a sei zampe è stata caratterizzata da due obiettivi principali: stimolare il dibattito sull'economia circolare, per generare consapevolezza e favorire la riduzione degli sprechi a tutti i livelli e mostrare l'impegno di Eni, attraverso i progetti concreti che l'azienda sta realizzando per l'economia circolare e, in particolare, quelli più rilevanti nel quotidiano delle persone. Eni ha allestito uno spazio di oltre 600 metri quadri, progettato con lo Studio Carlo Ratti Associati, per raccontare l'impegno dell'azienda sul tema dell'economia circolare. Rilevante l'impegno per la realizzazione di un ristorante circolare per spiegare l'importanza del corretto conferimento del rifiuto alimentare per ridurre gli sprechi e generare nuove risorse. Tre tecnologie Eni hanno, in questo caso, un impatto diretto sulla vita quotidiana delle persone: la valorizzazione della frazione organica del rifiuto solido urbano trasformata in energia e in un biocarburante di seconda generazione, la produzione di biodiesel da oli di frittura esausti e il riciclo di polistirene per la produzione di polistirene espandibile destinato al settore dell'isolamento termico. «Con questo progetto abbiamo voluto rileggere l'immagine del convivio intorno ai principi dell'economia circolare e della sostenibilità», ha commentato Carlo Ratti, partner dello studio Cra-Carlo Ratti Associati e direttore del Senseable City Lab al Mit di Boston aggiungendo che «per il padiglione di Eni alla Maker Faire di Roma abbiamo pensato a una grande tavolata alla quale sedersi per mangiare insieme e scoprire le possibilità di riutilizzo dei materiali usati». È stata inoltre realizzata un'area per talk e tavole rotonde, organizzati da Eni insieme a Maker Faire e Rinnovabili.it, per approfondire il tema dell'economia circolare con aziende, start up, consorzi e associazioni. Sono stati pure organizzati 3 tipi di laboratori per i più giovani. Con «Gaudats Junk Band» è stato insegnato il valore del riuso ed i rudimenti della musica in maniera originale grazie alla costruzione di piccoli strumenti musicali con materiali di scarto comuni. Con «DiScienza» il laboratorio creativo Il Giusto messaggio ha sensibilizzato i ragazzi sulla necessità di un corretto smaltimento degli oli esausti. Infine «Escape the Waste!», un gioco a tema sull'economia circolare. Inoltre quest'anno Eni ha promosso il premio internazionale «MakeIn' Africa» con la volontà di supportare e diffondere la realizzazione di soluzioni tecnologiche innovative a sostegno di un'economia circolare e dell'efficienza energetica nel continente africano che consentano di migliorare la qualità della vita. Sono arrivati 33 progetti da 13 Paesi africani ed hanno riguardato, tra gli altri, l'energia, l'educazione e la sanità."
"Crescita migliore del previsto Nel 2010 pil all'1,2%. Ora +0,4%","Roma - Il pil italiano nel quarto trimestre del 2010 è aumentato dello 0,1% rispetto al trimestre precedente e dell’1,5% rispetto al quarto trimestre del 2009. In base a dati corretti per effetti di calendario e destagionalizzati, l'Istat conferma la stima preliminare diffusa a febbraio per il dato congiunturale e rivedendo al rialzo il tendenziale (+1,3%). La crescita acquisita per il 2011, quella che si verificherebbe per il puro effetto trascinamento del 2010 se in tutti e quattro i trimestri dell’anno si registrasse crescita zero, è pari allo 0,4%. Il pil in continua crescita Nel 2010 il prodotto interno lordo italiano è cresciuto del 1,2%. Si registra, quindi, rispetto al terzo trimestre un rallentamento sul congiunturale (+0,3% nel trimestre precedente) e un’accelerazione sul tendenziale (+1,2% il trimestre prima). L’Istat precisa che si tratta del dato corretto per gli effetti di calendario (lo scorso anno ha avuto una giornata lavorativa in più rispetto al 2009) e rivedendo, così, al rialzo la stima preliminare diffusa il 15 febbraio, che dava il pil a +1,1%. Mentre il dato non corretto per gli effetti di calendario si attesta al +1,3%, come reso noto sempre dall’Istat già il primo marzo. L’Istituto, inoltre, aggiunge che il 2009 si era chiuso con una contrazione dell’economia del 5,2% (dato corretto per gli effetti di calendario). Tuttavia, il pil italiano nè cresciuto meno che nel complesso dei Paesi dell’area euro dove si è messo a segno un +0,3% per congiunturale e un +2% tendenziale. In Italia, invece, l’aumento rispetto al trimestre precedente è stato dello 0,1% e rispetto al quarto trimestre del 2009 del 1,5%. Lo stato di salute dell'industria Per il valore aggiunto dell’industria in senso stretto l'Istat rileva una crescita del 4,3%, un aumento del 2,0% per l’agricoltura e dell’1,4% per i servizi, mentre il valore aggiunto delle costruzioni è diminuito dell’1,6%. Su base congiunturale l’Istituto, diffondendo i dati sui conti economici trimestrali, registra andamenti negativi del valore aggiunto sempre per le costruzioni (-0,8%). L’industria in senso stretto e il settore che raggruppa le attività del commercio, alberghi e pubblici esercizi, trasporti e comunicazioni sono rimasti, invece, stazionari. E si rilevano aumenti congiunturali del valore aggiunto per l’agricoltura (+1,5%), per gli altri servizi (+0,7%) e per il settore del credito, assicurazioni, attività immobiliari e servizi professionali (+0,1%)."
Una Repubblica fatta solo di illusioni,"La crisi della Repubblica ha pervaso ormai l'intero sistema, dagli angoli più remoti fino al cuore dello Stato. Nulla ormai funziona: parlamento, governo, amministrazione pubblica, giustizia... Agli occhi di tutti balza ormai, con sempre maggiore evidenza, la distanza tra quello che si dice e quello che si fa; tra le regole a cui ci si richiama in alto loco, e i comportamenti della classe dirigente che dovrebbe guidare il Paese; tra le istituzioni che presidiano la democrazia e l'effettivo esercizio del potere. Guardate il deprimente spettacolo politico di queste ore. La maggioranza di centro-sinistra di fatto non esiste, e il governo non tiene sotto controllo neppure la legge finanziaria che dovrebbe regolare la vita di sessanta milioni di cittadini. Le fiducie a raffica passano solo per il voto dei senatori a vita che, certo, hanno per Costituzione lo stesso peso degli altri membri eletti, ma che con tale condotta danno il segno della estrema precarietà politica di tutta la baracca. Non parliamo poi dei gruppetti che votano «sì» al governo e si affrettano a dichiarare che sarà l'ultima volta. A fronte di questa politica che ha perso ogni dignità, si contrappone l'incessante richiamo del Presidente della Repubblica ad affrontare il drammatico momento con spirito unitario e responsabilità istituzionale. Un giorno ammonisce che non si possono fare le leggi come panini imbottiti che mostrano solo la faccia esterna mentre nascondono le porcherie interne. Un altro richiama il Parlamento a «togliere le rughe» alla Costituzione che ha sessanta anni. E in diverse occasioni non si stanca di condannare i chiacchiericci inconsistenti sulla riforma elettorale invocando l'accordo tra maggioranza e opposizione intorno a nuove regole elettorali che consentano agli italiani di esprimersi rapidamente su chi li debba governare. L'impressione di fondo, però, è che tante buone parole istituzionali volano via con il vento senza alcun risultato. Ieri perfino il presidente del Consiglio Prodi, ripetendo per la ennesima volta il ridicolo ritornello secondo cui sta lavorando per governare fino al 2011, ha recitato la commedia dell'ottimismo a piene mani. E l'ineffabile presidente della Camera Bertinotti, dopo avere sabotato tutti i progetti di modernizzazione del Paese, ha dichiarato che si rischia una deriva drammatica se non si realizza una stagione di riforme. L'elencazione delle schizofrenie istituzionali potrebbe proseguire. Si prenda solo il caso della moltiplicazione delle intercettazioni telefoniche e della proliferazione delle rivelazioni scandalistiche, sistematicamente accompagnate dall'invocazione di leggi più dure che non trovano alcun seguito se non nei titoli dei giornali, e si rifletta sul fatto che non si tratta altro che di grida manzoniane lanciate per ingannare tutto e tutti. È vero che occorrerebbe un sussulto istituzionale. È vero che sarebbe più che mai necessaria l'unità nazionale intorno alle regole. È vero che urge un adeguamento istituzionale che dia anche al nostro Paese l'efficienza delle altre grandi democrazie occidentali. È vero che si dovrebbe approvare una legge elettorale che metta fine alla proliferazione infinita dei gruppetti partitici e restituisca ai cittadini la scelta dei rappresentanti. Ma non si può continuare all'infinito a proclamare aspirazioni che restano sulla carta, a produrre illusioni che prendono in giro i cittadini, a fare richiami istituzionali che non hanno effetto. Quando la distanza tra la realtà e l'illusione si allarga, la schizofrenia pervade tutto il sistema, e la Repubblica è condannata al triste tramonto. Massimo Teodori m.teodori@mclink.it"
Il tempo di un selfie,"Un'immagine vale di più di mille parole? Secondo i 'selfisti' sì che amano condividere autoscatti su tutte le piattaforme social, non importa se sfocati, l'importante è esserci o almeno postare. Nel 2013 è scoppiata la mania, selfie è diventata 'parola dell'anno' e tra selfie stick e filtri l'arte dell'autoscatto fa sempre più parte delle nostre vite. A qualcuno la situazione è sfuggita di mano ma l'autoscatto, come lo chiama Gianni Morandi, coinvolge davvero tutti, anche il Papa che è più volte comparso sorridente negli scatti dei fedeli. Ma quanto tempo ci prende sto benedetto selfie? A chiederselo è stato il Daily Mail che ha riportato un sondaggio elaborato dalla The Floria House Experience , una struttura che si occupa di rehab. Insomma non si tratta di uno studio scientifico e le persone interpellate sarebbero poco più di 1000, ovviamente non rappresentative dell'intera popolazione mondiale, ma allora perché ne stiamo parlando? Perché i risultati ci regalano degli interessanti spunti di riflessione. Quanti selfie ci vogliono per ottenerne uno perfetto ? Se guardassimo le gallery di alcuni di noi si vedrebbero distese, praterie, intere regioni riservate alle prove di selfie. Secondo le percentuali riportate ci si aggira intorno alla fascia da 2 a 5 per il 58% degli uomini e il 48% delle donne, solo il 28% di esse ammette di farne da 6 a 10 prima di pubblicare la foto. Ma una volta fatto il selfie fanno la loro comparsa i filtri, sì quelli capaci di cambiarti i connotati e farti sembrare Belen Rodriguez , di illuminarti la pelle come una lampadina e truccarti gli occhi come mai avresti saputo fare. Quanto tempo ci dedichiamo? 1-3 minuti per il 44% delle donne e per il 51% degli uomini, da 4 a 6 per il 24% delle donne e per il 26% degli uomini. Ancora una volta gli uomini ammettono di tenerci alla loro immagine e se non cedono al trucco vero , si lasciano ammaliare da quello virtuale. Solo il 3%, di entrambi i sessi, ammette di fare da 21 a 25 scatti prima di essere soddisfatti del risultato e quasi un 5% delle donne afferma di impiegare oltre 20 minuti per ritoccare il proprio scatto. Un bell'impegno per quello che potrebbe sembrare 'spontaneo' e 'immediato'. Ma la cosa più interessante riguarda l' effetto che questi selfie hanno su di noi . Alla domanda: Fai paragoni tra il tuo corpo e quelli che vedi nei social? Le donne rispondono quasi nella totalità (87%) sì, gli uomini sono più razionali e dicono sì per il 65%. Nessuno è immune a questi stimoli, anche se cerchiamo di emanciparci da canoni estetici falsi e inarrivabili a volte ci rimaniamo avvinghiati, come un uccellino incastrato nel petrolio che vorrebbe proseguire il suo volo ma viene frenato da questa poltiglia nera che lo tiene giù. Il body confidence diminuisce per il 47% delle donne e il 31% degli uomini e nello specifico i social media hanno un impatto sulla percezione del nostro corpo per il 22 % nelle donne e per il 17% negli uomini."
"Nomine Rai, Zavoli incalza i partiti","Roma - È ""fuori di dubbio"" che la politica ""abbia titolo"" ad intervenire sulle nomine della Rai, ma ""non altrettanto che i partiti, nessuno escluso, ne condizionino a tal punto la gestione"". Il presidente della commissione di Vigilanza sulla Rai Sergio Zavoli, commenta così la fumata nera sulle nomine di viale Mazzini, auspicando che la partita possa chiudersi ""prima delle vacanze"". Lo spoil system ""è lecito"", aggiunge Zavoli, ma non può ""bloccare la Rai"" in un momento ""strategico"" per gli assetti radiotelevisivi. L'appello ai partiti ""Ancora una volta - osserva Zavoli - la Rai non è stata in grado di concludere l’operazione nomine. La disputa intorno a uno o più candidati, che aveva già messo in moto un ’effetto dominò per ogni scelta che si volesse fare, lascia in sospeso la soluzione di un problema primario per un’Azienda non a caso 'incaricata di servizio pubblico'"". A giudizio di Zavoli che ""la politica abbia titolo a occuparsene è fuor di dubbio, non altrettanto che i partiti, nessuno escluso, ne condizionino a tal punto la gestione"". Dunque ""è augurabile, per le certezze che la Rai deve poter comunicare alle sue strutture, che prima delle prossime vacanze l’assetto di così rilevanti funzioni operative sia completato. Lo spoils system, se compatibile con il rispetto delle risorse aziendali e se interpreta fondate esigenze di rinnovamento, può diventare un criterio non solo lecito, ma persino salutare. Altra cosa se per realizzarlo si rischia di bloccare la Rai, oltretutto, in un momento strategico per gli sviluppi del sistema radiotelevisivo""."
"Osvaldo se la prende con il Var: ""Ridateci il calcio figli di...""","Pablo Daniel Osvaldo ha deciso di appendere gli scarpini al chiodo il 1 settembre del 2016, all'età di 30 anni. L'ex attaccante di Juventus, Roma e Inter è sempre stato un personaggio molto particolare e sopra le righe. Qualche mese fa, inoltre, il 31enne di Lanus, ha anche svelato come fumasse con il capitano della Juventus e dell'Italia, Gianluigi Buffon e con l'ex ct azzurro Cesare Prandelli durante i ritiri della nazionale italiana. Osvaldo, un mese fa, aveva anche ammesso di aver tirato un pugno a Mancini durante il post partita di quel famoso Juventus-Inter che sancì la fine dell'avventura nerazzurra dell'attaccante italo-argentino. Questa volta Osvaldo se l'è presa pesantemente contro il Var che a suo dire ha modificato il gioco del calcio: ""Var? Io onestamente preferisco il bar… il VAR è un evento nefasto! Ridateci il calcio, grandi figli di p..."" A mi dame el Bar.... el VAR es nefasto ! Devuélvannos el Fútbol gordos hijos de puta ! — Dani Stone (@WalkingTheDog_) 13 dicembre 2017"
Il Milan cerca Nani per tornare grande. Bonaventura Juve,"Solo belle notizie. Un mercato di promesse e ringraziamenti, buone intenzioni e futuro radioso, con qualche acrobazia iniziando da Mario Balotelli. Daniele Bonera ha lanciato un bel messaggio: «Finalmente qui si respira aria pura» e chissà a chi si riferiva. Quelli che vogliono bene a Balo giurano che il destinatario fosse Clarence Seedorf. Filippo Inzaghi invece ha dettato l'elenco delle buone maniere dentro e fuori dal campo, stile e atmosfera. Bene, Mario pare atteso da un bel comitato di ricevimento e forse si avvera il desiderio di recuperare una bella mazzetta dalla sua cessione, nessuno nega che sarebbe la soluzione auspicata e Balo si è dato da fare, mostrando uno sconosciuto attaccamento al club. Prima la twittata con la maglia dell'Arsenal, poi la sua fidanzata che fa un selfie con lui e in mezzo lo stemma dell'Arsenal, infine la telefonata ad Allegri. Solo per fargli i complimenti per il suo sbarco alla Juventus naturalmente. L'altra notizia bella è sul Cavaliere che oggi alle 18 si presenta al Brianteo per l'amichevole. In serata vertice di mercato con due buone notizie: Robinho si trasferirà al San Paolo per riabbracciare il suo amico Kakà, mentre Nani è sempre più vicino. Lo United chiede 14 mln ma ci sono tre indizi che lo spingono verso il Milan. La Juventus si è chiamata fuori, era Conte che lo voleva, il portoghese non rientra nei piani di Van Gaal, infine Adriano Galliani sa che più trascorrono i giorni, più la quotazione scema. Se poi allo United dovesse arrivare Vidal, le probabilità subirebbero un'impennata. Mario Gomez ha tracciato il suo momento felice a Firenze: «Non so se nelle altre parti del mondo mi avrebbero trattato così bene nonostante l'anno che ho passato. Venire qui è stata la scelta migliore. I tifosi mi hanno sempre sostenuto, la società ha fatto lo stesso. Qui sono tutti tifosi della Fiorentina, i pochi di Juve e Milan magari non lo dicono e non escono da casa», frecciatina innocente con risata finale. E non è il solo, Kalidou Koulibaly, difensore francese classe '91 prelevato dal Genk, si è dichiarato: «Ho ricevuto tante offerte ma quando mi ha chiamato Rafa Benitez non ho avuto dubbi e tutto è stato molto più semplice. Sì, sogno di portare lo scudetto a Napoli». Ce n'è un altro, si chiama M'Vila e l'ha voluto espressamente Walter Mazzarri: «Io bad boys? Forse quando ero giovane. Sono su di chili? Sto facendo una dieta. L'Inter? Bè, potevo andare in Inghilterra e guadagnare molto di più ma ho scelto l'Inter, il prestigio». Dai, c'è anche un atto di bontà: l'Inter avrebbe offerto 10 milioni al Corinthians per Pato che sta girando il globo in cerca di un ingaggio ma dice di volere solo la serie A. La notizia pare sia stata messa in giro dal suo procuratore Gilmar Veloz, ma resta comunque un bel gesto. Poi c'è Juan Manuel Iturbe che dopo un solo anno di Verona, 33 presenze e otto gol, ha già capito tutto del campionato italiano: «Ho voluto solo la Roma, qui crescerò imparando da Totti». Fabio Quagliarella ha lasciato la Juventus ma non si volta: «Non vedo l'ora di iniziare con il Torino, ho grande entusiasmo, sono cresciuto qui ma sono già proiettato nel futuro». Giacomo Bonaventura ha scelto il profilo più commovente per far capire che lascerà Bergamo: «Non so se rimarrò ancora un giorno, un mese o tutta la carriera. Ma so che fin quando indosserò questa maglia continuerò a dare tutto», commozione generale, ma se i rumors non ingannano c'è la Juventus dietro le lacrime. Infine un riscatto che inorgoglisce: il Sunderland ha pagato al Liverpool 17,5 mln per il cartellino di Fabio Borini, un altro italiano che si sta facendo un nome in Premier. Poi un paio di duelli, Juventus e Inter per Adrien Rabiot, quindi Roma e Inter per Rolando. Qualcuno parla di ripicche, colpi bassi e accordi vietati, ma non è vero."
"Atm, in vendita da oggi abbonamento e prepagata in un'unica tessera","Abbonamento e prepagata in un'unica tessera. É finita la sperimentazione, da oggi è in vendita presso gli AtmPoint la carta elettronica Atm PostePay&Go, che consente di riunire in una sola tessera comoda e sicura l'abbonamento ai mezzi pubblici e la carta prepagata per fare acquisti, pagamenti e prelievi. La nuova tessera, realizzata grazie alla collaborazione tra Poste Italiane e Atm, si può trovare nei mezzanini di Duomo, Cadorna, Centrale, Garibaldi, Loreto, Romolo al costo di 15 euro. La sperimentazione, assicura l'azienda, ha dato ottimi risultati sia in termini efficienza - il 97% degli intervistati la reputa utile e pratica - sia in termini di gradimento con tutti i clienti che consigliano l'utilizzo della nuova tessera. Sulla nuova carta multifunzione è possibile caricare un abbonamento annuale, mensile o settimanale al trasporto pubblico presso tutti i distributori automatici, le rivendite autorizzate e gli Atm Point. La carta, della durata di 4 anni, è valida su tutta la rete urbana e interurbana, incluso il tratto urbano della rete ferroviaria Trenord. ATM PostePay&Go con funzione di abbonamento ai mezzi pubblici è personalizzata con la foto e i dati del titolare. Come carta prepagata, funziona invece come un bancomat per gli acquisti e di prelievo di contanti: non ha spese di gestione e può essere attivata con una chiamata gratuita al call center di Poste Italiane. La carta può essere ricaricata presso uno dei 14mila Uffici Postali o presso i 5.500 sportelli automatici ATM Postemat, online sul sito www.poste.it o nelle ricevitorie Sisal e le tabaccherie abilitate. Il plafond è di 2.500 euro annui e consente di pagare gli acquisti su internet o nei negozi convenzionati con il circuito MasterCard in tutto il mondo e, ovviamente, l'abbonamento al trasporto pubblico. I titolari possono usarla inoltre con i nuovi parcometri per pagare la sosta."
Domani si accendono sette autovelox,"Occhio all'acceleratore, da domani si accendono sette nuovi autovelox fissi in città. Si aggiungono alle uniche (fino ad oggi) postazioni fisse sul cavalcavia Monte Ceneri, che «macinano» circa 30mila infrazioni all'anno, più di ottanta al giorno. Dove si accendono le nuove telecamere: in via Parri, via Palmanova, cavalcavia del Ghisallo e via Fermi non perdoneranno chi supera il limite dei 70 chilometri all'ora, ancora più attenzione bisognerà prestare in viale Famagosta, via dei Missaglia e via Chiesa Rossa dove il limite è di 50 chilometri all'ora. Per effettuare i collaudi il Comune ha acceso i nuovi autovelox già da un paio di settimane, ma senza multare moto e automobilisti. Da domani, entreranno in funzione e si rischiano multe da 41 euro (per chi supera di 10 chilometri il limite) fino a 3.287 euro (oltre i 60 km orari) oltre alle pene accessorie, da tre a dieci punti della patente di guida fino alla sospensione per un anno. Viaggiare ad alta velocità tra le 22 e le 7 del mattino comporta l'aumento di un terzo della sanzione. Si ha diritto invece alla riduzione del 30% se si paga entro 5 giorni. I 7 nuovi autovelox, fa presente Palazzo Marino, sono un tassello del piano per rendere più sicure le strade. Il numero di incidenti con feriti in città è in calo del 60% rispetto ai grandi numeri del 2001, e rispetto a tredici anni fa sono diminuiti del 66,6% i casi di mortalità. Nel 2001 erano stati 90 i morti sulle strade a causa di incidenti e nel 2013 se ne sono registrati trenta. L'autovelox in via Missaglia era stato chiesto a ripetizione negli anni e l'sos era tornato alla ribalta dopo il tragico investimento di una donna egiziana e dei suoi due bambini lo scorso ottobre, sebbene in quel caso la vittima avesse attraversato la carreggiata senza utilizzare il sottopassaggio. Sarà un inizio «soft». Da domani a mercoledì poco prima delle sette postazioni fisse sarà presente una pattuglia della polizia locale con i lampeggianti accesi per segnalare agli automobilisti la presenza delle telecamere. E da giorni è in corso la distribuzione di trentamila volantini agli incroci e attraverso i consigli di zona coinvolti, per avvertire i residenti della novità. Da mercoledì scorso la presenza degli impianti è segnalata sui pannelli luminosi in tutta la città e sono stati piazzati i cartelli che indicano la presenza delle telecamere, specie in viale Famagosta (direzione piazza Maggi), via dei Missaglia (direzione periferia) e Chiesa Rossa (direzione centro) dove il limite è più basso. In via Parri, via Palmanova e via Fermi le telecamere sono installate in direzione periferia, sul Cavalcavia del Ghisallo in direzione centro. Milano dunque con Monte Ceneri sale a otto postazioni fisse ma l'assessorato alla Sicurezza e la polizia locale ricordano che altre strade a rischio sono monitorate con i tradizionali autovelox mobili, soprattutto in alcune ore del giorno. Nella mappa dei controlli figurano via Bazzi, via Aldo Moro, la carreggiata centrale di viale Certosa, viale De Gasperi, viale Olivieri, via Caterina da Forlì, viale Caprilli e il tratto del raccordo dell'Autosole di piazzale Corvetto. Gli autovelox, ca va sans dire, aumenteranno la sicurezza ma anche gli incassi del Comune. Il primo bilancio dei flash riserverà sorprese."
"""Esercito Rsi e partigiani uniti nella lotta per l'Italia""","La Seconda guerra mondiale continua a essere una fonte inesauribile di studi, memorie e soprattutto controversie: nonostante siano passati più di settant'anni, la guerra delle democrazie contro le dittature, o, a seconda dei punti di vista, del sangue contro l'oro, è ancora un argomento da trattare con cautela, come ci racconta Alberto Leoni, autore di un importante saggio appena pubblicato dalle Edizioni Ares, Il paradiso devastato. Storia militare della campagna d'Italia (pagg. 504, euro 19,50). Fin dal titolo del suo libro, trapelano il suo amore per il nostro Paese e l'insofferenza per la retorica sulla «Guerra di Liberazione». Quali sono le caratteristiche del suo studio che più lo differenziano dalla foltissima letteratura sulla Seconda guerra mondiale? «Se consideriamo la storiografia angloamericana, la guerra in Italia riguarda solo la guerra grossa contro i tedeschi, e gli italiani sono innocent bystanders coinvolti in uno scontro atroce. Per gli italiani è il contrario: esiste solo la Resistenza, si tratti dei partigiani o, meno spesso dell'esercito del Re, degli internati in Germania e della Resistenza nei Balcani. Gli Alleati? Spesso appaiono come eccessivamente prudenti. Due storiografie che si ignorano vicendevolmente, quindi, condannandosi a una visione parziale di questa storia. Il mio obiettivo è stato quello di fondere queste storie per capire come è cambiata l'Italia nel giro di tre anni». Un abusato luogo comune qualifica l'esercito italiano come una massa di fannulloni vigliacchi. Dalle sue pagine, invece, emerge una immagine ben diversa ... «È vero che l'esercito si dissolse ma è anche vero che, nel settembre 1943, 20mila soldati furono uccisi in poche settimane. Nomi? Sono centinaia ma ne ricordo due, i primi eroi della Resistenza contro i tedeschi. Salvatore Bono che ingaggiò battaglia da solo a Nizza e il generale don Ferrante Gonzaga che morì con la pistola in pugno esclamando: Un Gonzaga non si arrende mai!. Penso anche al tenente Gianni Clerici che, a Cefalonia, si avviò alla fucilazione dicendo ai colleghi: Facciamogli vedere come si muore! cantando poi l'Inno del Piave». Oggi, almeno nel mondo occidentale, nessuno sarebbe disposto a morire volentieri per la propria patria, ma così non fu per la generazione dei nostri padri: è vero che il volontarismo nella Seconda guerra mondiale raggiunse cifre di partecipazione eccezionali? «Il paradosso è che, fino all'8 settembre, i volontari furono davvero pochi. Lo storico Virgilio Ilari, tuttavia, ha calcolato che, dopo l'armistizio, su tre milioni e mezzo di maschi italiani, un milione partecipò alla guerra e, di questi, ben 300mila furono volontari o con la Repubblica o con la Resistenza. Sono cifre che fanno pensare a una passione politica e civile ben diversa dalla vulgata attendista fino ad oggi dominante». Una pagina che nel suo saggio viene finalmente approfondita è quella delle Forze Armate della RSI. «Gli uomini in grigioverde non furono solo adoperati in operazioni di controguerriglia ma si batterono con valore sia sulla Garfagnana che in Val d'Aosta, e questa è una pagina poco studiata ma molto importante, anche perché vide una specie di collaborazione tra esercito repubblicano e bande partigiane che insieme riuscirono a mantenere l'italianità sulle valli reclamate dalla Francia. I francesi gollisti cercavano una revanche nei confronti dell'Italia, sopprimendo la collaborazione che c'era stata, fino ad allora, coi partigiani italiani. I reparti della RSI tennero duro sul fronte alpino e cedettero solo alla fine di aprile 1945. Dopo di allora anche i partigiani italiani iniziarono a compiere attentati contro le truppe francesi che si comportavano da occupanti e ci volle l'intervento di Truman perché i francesi si ritirassero. Il ruolo più importante svolto dai militari della RSI è, però, la difesa delle frontiere orientali. Una lotta atroce e dimenticata dove spicca la leggendaria resistenza del battaglione Fulmine della X Mas alla Selva di Tarnova». In conclusione, proprio in relazione a quest'ultimo episodio, sarebbe auspicabile una definitiva riconciliazione tra gli italiani che hanno combattuto, in buona fede, su fronti diversi. Secondo lei è possibile? «È possibile considerando come valori condivisi l'onore, il coraggio, la generosità, l'amor di patria. Tutte cose che oggi appaiono di poco o nessun conto. Ne Il paradiso devastato ricordo tutti gli eroi senza distinzioni, partigiani e repubblicani. E non posso non pensare a quel cimitero, ad Altare, che ospita le salme di partigiani e di militari della divisione San Marco, fortemente voluto dal generale Amilcare Farina. Attendo il giorno in cui questo cimitero diventerà il simbolo della ritrovata unità nazionale. Ho solo 55 anni, sono obbligato a sperare di vedere quel momento». Alberto Leoni"
"""Cotto vivo"" con 6 tonnellate di tonno","È stata una morte orribile quella di un dipendente di una aziena del settore agroalimentare in California, cotto vivo in un forno industriale insieme a sessanta quintali di tonno. Una disgrazia accaduta per una disattenzione dei colleghi che si erano dimenticati del fatto che l'operaio, Jose Melena, stava pulendo il grande forno, nella sede dell'azienda a Santa Fe. Un caso che risale al 2012 e per cui sono arrivate oggi le accuse. La società (Bumble Bee Foods) e due dipendenti devono rispondere per avere violato le misure di sicurezza, causando così l'orribile morte di un uomo, ucciso dal procedimento che cuoce in due ore il pesce, raggiungendo una temperatura di circa 130 gradi."
Dieci cose da sapere sul fondoschiena,"Moltissimi uomini lo guardano, ma quanti sanno tutto ciò che c'è davvero da sapere sul lato b? Ce lo spiega Gq . 1. Si chiama pygophilia la "" fissazione smisurata (quasi patologica) per il fondoschiena. Deriva dal temine del greco antico 'pygo' (posteriore di animale) "". 2. "" Mostrare il posteriore nudo è una forma di presa in giro comune già utilizzata dagli antichi romani "". 3. Il sedere ideale è quello della Venere Callipigia, una scultura romana che, attualmente, è conservata al Museo Archeologico Nazionale di Napoli. 4. I glutei sono i muscoli che si estendono maggiormente nel nostro corpo. 5. Credenza vuole che più è ampio il sedere e più la donna sia fertile. 6. Il termine twerking è entrato nello Oxford Dictionary Online. 7. ""Hai un bel sedere"" è tra i complimenti più apprezzati dal gentil sesso. 8. Gli uomini apprezzano maggiormente le forme del sedere piuttosto che la sua dimensione. 9. "" Secondo uno studio condotto da British Sexual Fantasy Research Project il 13% delle donne include tra le proprie fantasie e preferenze quelle di essere sculacciate dal proprio partner, mentre solo il 7% desidera l’opposto, cioè sculacciare il proprio partner durante l’amplesso. "" 10. Almeno un terzo di uomini e donne fa regolarmente sesso anale."
L’Italia cerca il podio proibito con un poker di separati in casa,"Whistler Mountain«È da tre Olimpiadi che gli uomini dello sci azzurro non prendono una medaglia. Stavolta è doverosa e io sento la pressione». «Siamo pronti, stiamo bene, faremo bene!». Se in partenza andassero Claudio Ravetto e Matteo Guadagnini, motivati come sono, il podio del gigante non scapperebbe, sicuro. Ma la carica nello sci non basta e quindi è meglio che loro, il dt e l'allenatore, stiano a bordo pista a guardarsi Max Blardone, Davide Simoncelli, Manfred Moelgg e Alexander Ploner, sperando che la carica che sentono dentro si trasformi in esultanza. Per il gigante di oggi, quarta e penultima gara del programma maschile, l'Italia schiera un quartetto invidiabile, «peccato solo che nello sci alpino non sia prevista la staffetta a squadre, la medaglia non ci sfuggirebbe», scherza il presidente federale Gianni Morzenti. Come dargli torto? Ma la staffetta non c'è e forse è meglio così, vista la rivalità interna che regna nel gruppo. Blardone è arrivato in Canada per conto suo, prima degli altri, che non vedeva da fine gennaio, tappa di coppa del mondo a Kranjska Gora. Alloggia al villaggio, come tutti, ma fa vita separata, come sempre. Con lui qui sono venuti mamma, sorella manager, allenatore di fiducia (Giorgio Ruschetti, che lo segue da quando era bambino) e un gruppo di tifosi che, a causa del rinvio di due giorni della gara (avrebbe dovuto essere il 21), hanno dovuto cambiare voli e alloggio sforando il budget di spesa previsto. Anche questo motiverà Max a dare tutto e anche di più, ma il problema sarà soltanto uno: che Max non esageri, non voglia strafare in questo che sarà l'ottavo tentativo, fra Olimpiadi e Mondiali, di salire su un podio importante. Pochi lo meriterebbero come lui. «Sono sereno, pronto, ho fatto tutto quel che dovevo, soprattutto sono convinto che la scelta di allenarmi e gestirmi da solo sia stata giusta. Sono al 100%, nessuna scusa, ma siamo sciatori, la matematica nel nostro sport non esiste» dice Max, che pare davvero sereno e glissa con classe e diplomazia rispondendo alla domanda di una tv straniera che gli chiede della rivalità fra lui e Simoncelli. Che non si fa pregare invece per sottolineare l'individualità di questo sport: «Zero medaglie italiane dal 1994? Mi spiace, ma io penso alle mie di zero medaglie, ai Mondiali ho sempre sbagliato gara, al Sestriere quattro anni fa ho addirittura fatto schifo su una pista che era adattissima alle mie capacità, andando poi a vincere la gara successiva di coppa e dimostrando così che la forma era ottima... No, stavolta sbagliare non si può, mi sono fatto un po' male a un ginocchio nei giorni scorsi ma il dolore non dà abbuoni, quindi stringerò i denti e non ci penserò. Mi sono messo addosso molta pressione, ti alleni una vita per il grande appuntamento ed è giusto che sia così. Non vedo l'ora di partire col numero addosso!». Della rivalità fra gli altri due se ne fregano altamente invece Manfred Moelgg e soprattutto Alexander Ploner, il pacioso e troppo simpatico ""Ploni"", per qualcuno l'outsider di lusso della gara: «È dal 2002 che sogno di rifare un'Olimpiade, tre anni fa sembrava un sogno irrealizzabile e invece...». Vogliamo ricordare cosa successe ai Giochi di otto anni fa? «Ero giovane, allora, esordiente in coppa e ovviamente all'Olimpiade, numero 28 al via, sesto tempo dopo la prima manche. Nella ricognizione della seconda stavo studiando il passaggio su un dosso che nella prima avevo sbagliato, stavo pensando di allargare la linea ma no, l'allenatore di allora Platter riuscì a convincermi che dovevo tagliare stretto. Ok, tagliai stretto e finii nelle reti. Avevo un tempo da podio, fino a lì. Platter si scusò, ma io è da allora che aspetto di vendicarmi, avrei anche smesso se non avessi avuto questo appuntamento col destino. Quattro anni fa non c'ero, avevo le ginocchia a pezzi, ma non ho mollato ed eccomi qua. E in ricognizione stavolta ascolterò solo il mio istinto»."
Buscemi: le imprese culturali punto di forza economia,"Avrà per tema «Il libro domani: il futuro della scrittura» il Secondo Forum mondiale dell'Unesco sulla cultura e le industrie culturali - FOCUS 2011, che si svolgerà dal 6 all'8 giugno alla Villa Reale di Monza. L'evento è stato presentato a Parigi presso la sede Unesco dall'assessore alla Cultura della Regione Lombardia Massimo Buscemi. Mercoledì 20 aprile contenuti e programma saranno illustrati nella conferenza stampa in programma a Milano, alla quale parteciperà il presidente della Regione Lombardia Roberto Formigoni. «Regione Lombardia - ha detto Buscemi oggi a Parigi - è orgogliosa di ospitare e finanziare il Secondo Forum mondiale dell'Unesco sulla cultura e le industrie culturali per il tema importante scelto in questa nuova edizione». «Le imprese culturali e creative - moda, design, architettura e arte contemporanea, patrimonio culturale e musei, editoria e nuovi media - sono uno dei punti di forza dell'economia lombarda - ha proseguito Buscemi - con un primato internazionalmente riconosciuto nel campo della moda e del design». «Editoria in Lombardia - ha spiegato l'assessore - significa anche una notevolissima rete di produzione/distribuzione di contenuti multimediali, soprattutto attraverso i media radio-televisivi, con un indotto tra concezione, produzione, distribuzione e attività connessa che ammonta a più del 25 per cento del totale nazionale. Con l'avvento del web, il mercato dei contenuti multimediali è oggi, come nel resto del mondo, in fase di transizione verso nuovi territori: il più promettente dei quali è l'editoria online». Saranno questi i temi sui cui si confronteranno circa 200 esperti che arriveranno a Monza da tutto il mondo: scrittori, editori, scienziati, professionisti dei media, bibliotecari, sociologi, blogger, ricercatori, rappresentanti della politica e dell'economia. FOCUS 2011 sarà inoltre l'occasione per la creazione, su scala mondiale, di una comunità interessata ai temi legati al futuro del libro. La conferenza stampa di dopodomani coinciderà con la «Journée mondiale du livre et du droit d'auteur», che l'UNESCO celebra il 23 aprile di ogni anno, e si svolgerà a Palazzo Pirelli, via Fabio Filzi, 22, a Milano. (Ln)"
"Amanda: ""Volevano un nome a tutti i costi""","Perugia - Torna in aula e si difende, Amanda Knox. E' accusata dell'omicidio della sua coinquilina, la studentessa inglese Meredith Kercher, uccisa nel novembre 2007. Ma la ragazza americana ribadisce la propria innocenza e, per spiegare le contraddizioni in cui è caduta più di una volta, ricostruisce le fasi concitate dell'interrogatorio subito dagli inquirenti: ""Loro volevano un nome e dicevano che io sapevo ma non volevo parlare. Non mi hanno detto che era stato lui (Patrick Lumumba, ndr ) ma dicevano che sapevano che lo avevo incontrato. Continuavano a ripetermi che, o non volevo parlare perchè ero una stupida bugiarda, o perché non ricordavo. ""Feci il nome di Patrick e piansi"" ""Quindi ho fatto il nome di Patrick, ho iniziato a piangere e a immaginare un tipo di scena, con immagini che non concordavano ma che forse avrebbero potuto spiegare la situazione: immaginai la faccia di Patrick, Piazza Grimana, la mia casa, una cosa verde che loro mi hanno detto poteva essere il divano. Allora loro hanno cominciato a ricostruire"". La Knox torna a ricostruire ancora una volta in aula la notte tra il cinque e il sei novembre 2007, la stessa in cui venne interrogata dai poliziotti in questura e indicò Patrick Lumumba come l’autore dell’omicidio di Meredith. Amanda ricorda l'interrogatorio È una Amanda che appare un po' più nervosa rispetto a venerdì che ha risposto alle domande del pubblico ministero Giuliano Mignini. Il pm ha chiesto alla studentessa di Seattle di ricostruire passo dopo passo le fasi dell’interrogatorio in questura: da chi e come le sarebbe stato suggerito il nome di Patrick e chi le avrebbe fatto pressioni o picchiata. Amanda ha ricordato che il nome di Patrick venne fuori una volta trovato sul telefono cellulare della ragazza l’sms inviato all’allora datore di lavoro. ""Mi chiedevano di ricordare gli orari di quello che avevo fatto la sera del primo novembre - ha ricordato Amanda -. Poi c’è stato un crescendo del dibattimento. Mi dicevano che non erano convinti di me perchè riuscivo a ricordare alcune cose e non altre. ""Se non stai dicendo la verità andremo davanti a un giudice e finirai in carcere per 30 anni perchè sei una bugiarda mi dicevano. Ricordo l’interprete vicino a me che continuava a ripetermi: forse non ricordi, forse non ricordi..."". Pressioni e scapellotti La Knox ha quindi ricordato che la persona che conduceva l’interrogatorio in questura la sera del 5 novembre era una poliziotta con i capelli lunghi e scuri e che un uomo le metteva il telefonino davanti alla faccia dicendole ""Guarda! Guarda! Chi proteggevi!"". ""C’erano altri poliziotti dietro di me - ha proseguito - non ho visto all’inizio chi mi aveva dato gli scappellotti, poi mi sono girata e ho visto che era sempre la poliziotta con i capelli scuri"". Amanda ha riferito in aula che la polizia era ""presa da questo messaggio trovato sul cellulare"". ""Loro dicevano che avevo incontrato una persona - ha proseguito -. Poi mi hanno mostrato il messaggio e mi hanno detto: sei sicura di non aver incontrato proprio questa persona? Avevo così paura ed ero così impressionata che a un certo punto ho detto: cavolo forse hanno ragione loro, forse ho dimenticato"". ""Choccata da morte di Mez"" ""Ricordo Meredith, ma sto anche pensando di andare avanti con la mia vita"": Amanda l'ha detto rispondendo a una domanda dell’avvocato Maresca, legale di parte civile per la famiglia Kercher. La giovane americana si è detta choccatissima per la morte di Mez. ""Mi dispiace tantissimo - ha detto ancora Amanda riferendosi alla morte di Meredith - ma non so cosa pensare di questa cosa"". Quando Maresca le ha chiesto di spiegare gli atteggiamenti tenuti in questura prima degli interrogatori, quando venne notata a fare la ruota, la Knox ha spiegato: ""Ciascuno affronta la tragedia a modo suo. Sono abituata a cercare la normalità - ha aggiunto - nelle situazioni di difficoltà. È un modo per sentirmi sicura. Lo so che appaio spensierata, ma sono così"". Lunga l'agonia di Meredith La ragazza americana chiarisce alcune dichiarazioni fatte alle sue coinquiline prima di essere interrogate sulla morte di Mez. Amanda, come riferirono alcune amiche, parlò ""di una morte molto lenta e dolorosa per Mez"". Una frase che lasciava presagire che sapesse di più di quella tragica notte. ""Le ragazze speravano che almento Meredith fosse morta in fretta. Io, ancora sorpresa per la brutalità dell’omicidio e per come era avvenuto, immaginai l’esatto contrario. E per questo dissi che la sua morte era stata lunga. Una cosa terribile"". Amanda, poi su una domanda dell’avvocato Giulia Bongiorno, chiarisce che il tappetino del bagno - preso come prova dell’accusa per alcune tracce che riguardano gli indagati - era stato usato da lei quando si era recata a casa per fare la doccia. ""Uscita dalla doccia, essendo a piedi nudi, ho saltellato e trascinato per un po' il tappetino. Non riuscendoci ho proseguito per la mia camera""."
"""Sinatra socio di Pablo Escobar""",""" Frank Sinatra era uno dei soci di mio padre a Miami "". Fino a qui non ci sarebbe nulla di male. Ma quel padre di cui si parla è il famoso capo narcos di Medellìn , Pablo Escobar . La frase è stata pronunciata dal figlio del Boss, Juan Pablo Escobar . Lo scrittore colombiano ha rivelato che il padre faceva affari con il famoso cantante americano Frank Sinatra . Si proprio quel Sinatra. Conosciuto anche con il soprannome di The Voice . Nel corso dell'intervista a un quotidiano brasiliano, il figlio del trafficante ha ammesso "" Ci sono molti cantanti che si sa che hanno cominciato la propria carriera con il patrocinio dei narcotrafficanti. Ma non ho prove materiali che lo possano dimostrare, lo so perché si trattava di mio padre "". Come se non bastasse, Juan, che ha vissuto anni in esilio in Argentina con il falso nome di Sebastiam Marroquin, ha aggiunto che Sinatra fosse più bravo a spacciare droghe che a cantare. Tali affermazioni sul conto del cantante non sono nuove, infatti, il fratello di Escobar, Roberto, racconta, in un libro del 2009, di una cena al Ceaser Palace tra Sinatra e Pablo e addirittura di tour in elicottero. All'interno del volume però pare smentire le parole del nipote: "" Il cantante scoprì chi fossimo davvero io e mio fratello e disse di non volere assolutamente che il suo nome fosse associato a quello di Pablo Escobar. E da allora non lo fu mai "". La verità non si sapra mai, come non si saprà mai se il narcotrafficante Escobar sia stato ucciso o si sai suicidato, infatti, nel libro Pablo Escobar: mio padre, il figlio Juan, sostiene che il padre pur di finire in arresto sia sia tolto la vita durante la fuga dalla polizia."
Guai per Ellen DeGeneres per una battuta sul seno,"Rischia davvero grosso Ellen DeGeneres per una battuta fatta nel corso dell'ultima puntata del suo programma televisivo The Ellen DeGeneres Show, in onda negli Stati Uniti da tredici anni. Nell'ironico segmento “Cosa c'è di sbagliato in questi cartelli” - in cui sono protagonisti alcuni manifesti che ben si prestano a interpretazioni comiche - la conduttrice ha mostrato l'insegna di una mediatrice immobiliare il cui nome, Titi Pierce, ha dato vita a un irriverente gioco di parole. Sketch , questo, che ha mandato però letteralmente su tutte le furie la diretta interessata. In breve, la DeGeneres ha scherzato sulla fonetica del nome Titi, pronunciandolo come “titty”, parola che in italiano è traducibile con la volgare espressione “ tette ”. Peccato che il gioco di parole – smentito dalla malcapitata, che sostiene la pronuncia corretta del suo nome sia “Tee Tee” - non sia stato per niente gradito dall'agente immobiliare, benché nel corso del programma abbia scatenato l'ilarità del pubblico presente. Stando a TMZ, infatti, quest'ultima avrebbe citato in giudizio l'Ellen DeGeneres Show, contestando alla conduttrice statunitense, classe 1958, il reato di diffamazione e violazione della privacy . Non a caso, sostiene la Pierce, pochi minuti dopo la battuta televisiva molti suoi contatti l'hanno chiamata al telefono per prenderla in giro. Ellen DeGeneres: foto"
"Felipe Anderson irritante, Keita dura 20'","5 MARCHETTI Salva sulla zuccata di Dzeko, ma regala un tuffo al rallentatore sul gol di Nainggolan che fa calare il sipario sul derby. 6 BASTA Spinge sulla destra e tiene abbastanza bene in difesa, non funziona l'intesa con Felipe Anderson più per colpa del brasiliano (dal 35' st PATRIC sv). 4 WALLACE Partita perfetta fino alla leggerezza al centro dell'area che costa il derby. Un vero e proprio peccato di presunzione che un giovane non può permettersi mai, figuriamoci in una gara come questa. 6 RADU Grinta per tutta la gara da veterano della squadra e del derby e in questo è un esempio per i compagni. Si perde solo una volta Dzeko. 6 LULIC Ha il veleno addosso come evidenzierà l'infelice frase su Rudiger nel dopo gara. Duello continuo sulla velocità con Bruno Peres, rischia qualcosa in fase di disimpegno. 5,5 PAROLO Lotta a centrocampo, si butta su tutti i palloni e non toglie il piede nei contrasti, ma non è la sua giornata migliore. «Soffocato» più volte dagli avversari diretti. 5,5 BIGLIA Parte bene fino a quando Spalletti non gli piazza Nainggolan in marcatura, ha poco coraggio e non riesce a caricarsi sulle spalle la squadra (dal 35' st LOMBARDI sv). 5,5 MILINKOVIC-SAVIC Va in campo a sorpresa nonostante non stia benissimo. Cala troppo nel secondo tempo dopo una gara di grande sacrificio. 5 FELIPE ANDERSON Irritante per le sue giocate superficiali nella prima parte di gara, poi addirittura scompare. 5,5 IMMOBILE Inizio confortante con due tiri non proprio precisi, nella ripresa finisce nella morsa dei difensori romanisti e non ha un pallone giocabile. 5 KEITA Dura venti minuti, periodo nel quale i suoi guizzi mettono in difficoltà Bruno Peres e Rudiger, scende di tono con il passare dei minuti (dal 40' st KISHNA sv). All. INZAGHI 5 Concede troppa superiorità alla Roma in mezzo al campo, la sensazione è che sbagli undici iniziale e che non sappia porre rimedio."
"Ecco il ""pianeta mostro"" che cambia l'astronomia","È la più grande incognita della scienza degli ultimi anni. È NGTS-1b , il "" pianeta mostro "", come è stato ribattezzato per la sua ampia mole. È grande come Giove, ma gravita nell'orbita di una stella che è grande la metà del sole. Come è possibile? Gli scienziati non riescono ancora a darsi una risposta, come scrive Il Corriere : "" Si tratta insomma di un autentico rompicapo per i planetologi. In base all’attuale teoria della formazione dei pianeti non dovrebbe esistere. È, infatti, un pianeta gigantesco, come Giove, ma la stella madre intorno alla quale orbita, in appena 2,6 giorni, è, invece, di taglia ridotta. Talmente piccola che, per gli scienziati, resta un autentico mistero come abbia potuto attrarre una quantità di materiale così grande da formare un pianeta enorme a distanza ravvicinata. Il mostro cosmico è stato scovato studiando la diminuzione della luce emessa dalla stella madre a causa del transito ravvicinato del suo pianeta, che provoca piccole e brevi eclissi "". Ricorda un po' la storia del calabrone, che per le leggi della fisica non potrebbe volare, ma lui non lo sa e, così, continua a farlo. La scoperta di questo pianeta apre scenari interessanti per gli scienziati. Per Peter Wheatley, uno degli scopritori, "" poiché la stella madre di NGTS-1b è molto comune nell’Universo, è probabile che esistano molti altri pianeti giganti. Che attendono solo di essere trovati "". Ma il pianeta mostro rappresenta una novità indiscussa. Che getta nuove interessanti ipotesi sui pianeti che abitano lo spazio."
"Monti preme sull'articolo 18:""A marzo metteremo mano""","La riforma del lavoro resta al centro del piano del governo. Nonostante gli attacchi dei sindacati e della sinistra, il premier Mario Monti non arretra di un millimetro e liquida le polemiche sulla ""monotonia"" del posto fisso spiegando che la sua frase è stata presa fuori dal contesto generando un equivoco. Durante un videoforum con Repubblica.it , il presidente del Consiglio spiega chiaramente che il modello che il governo intende seguire è quello danese ( ""Anche se non dobbiamo diventare tutti danesi"" ). ""Creare lavoro per i giovani è l’obiettivo centrale di tutta la politica economica e sociale del governo - fa notare il premier - questo non significa che i giovani debbano e possano avere quel lavoro per tuttta la loro esistenza, il cambiamento è da guardare positivamente e non negativamente"" . ""Se intendiamo per 'fisso' un posto che ha una stabilità e tutele, certo è un valore positivo - spiega il Professore - i giovani devono abituarsi all’idea di non avere un posto fisso per tutta la vita, come capitava alla mia generazione o a quelle precedenti, un posto stabile presso un unico datore di lavoro o con la stessa sede per tutta la vita o quasi"" . Insomma, secondo Monti, per le nuove generazioni sarebbe meglio ""abituarsi a cambiare spesso luogo o tipo di lavoro e Paese"" . Insomma, Monti rispedisce al mittente il diktat dei sindacati sull' articolo 18 e boccia le ideologie della sinistra. ""Questo non è da guardare con spavento, come una cosa negativa - ribadisce il premier - gli italiani e i giovani hanno in genere troppa diffidenza verso la mobilità e il cambiamento"" . Per il governo, dunque, la sfida di cambiare lavoro nel corso della vita non può che essere una cosa positiva: ""Per arrivare a dare un lavoro ai giovani bisogna tutelare un po' meno chi è già molto tutelato, quasi blindato nella cittadella, mentre c’è chi si trova quasi in una situazione di schiavitù, in una forma estrema di precariato"" . Proprio per questo, l'esecutivo si è dato la scadenza di fine marzo per attuare la riforma del mercato del lavoro. Tuttavia il Professore non sa dire se per i primi provvedimenti sia essenziale o meno la modifica dell'articolo 18 perché la riforma è ""un mosaico fatto di tante tessere, ma non sarebbe utile precludersi da una parte e dall’altra"" le diverse strade. Ad ogni modo, è il ragionamento del presidente del Consiglio, l'articolo 18 resta ""centrale nella discussione"" perché ""in passato per alcuni era la punta di una spada offensiva, mentre per altri era il centro dello scudo difensivo"" . Per Monti è una sorta di contrapposizione tra Oriazi e Curiazi: ""Al tavolo stiamo vedendo con ministri e datori lavoro e sindacati come si può contemperare la garanzia del rispetto di certi diritti del singolo lavoratore con forme che non scoraggino le imprese dall’assumere maggiormente e compararci con le discipline di altri paesi"" . Per Monti l’articolo 18 potrebbe essere uno dei motivi che scoraggiano l’ investimento nel nostro Paese di capitali stranieri. ""Il governo non ha poteri di intervento su come la giustizia viene amministrata - puntualizza il premier - ma possono esserci chiarimenti che danno nuovi paletti a chi deve amministrare la legge se questa è un po' cambiata"" . Insomma, Monti non si lascia spaventare dai soliti anatemi dei sindacati e guarda a quelle riforme strutturali che sono sempre più importanti per fare uscire il Paese dalla crisi economica. Quelle stesse riforme che oggi, in una intervista al Financial Times , anche Silvio Berlusconi ha definito indispensabili per la libertà dell'Italia. Quelle stesse riforme che il precedente governo avrebbe messo in cantiere se solo la sinistra e i poteri forti non avessero usato la crisi economica e lo spread tra Btp e Bund come un'arma per far cadere il Cavaliere. Questo, Monti, lo sa fin troppo bene. ""Spread è un termine diventato di uso casalingo, nonché un metro per valutare i governi, a volte in modo un pò eccessivo - fa notare il Professore - credo si sia esagerato ad usare lo spread nei confronti del mio predecessore e si esagera quando scende per commentare il lavoro del successore..."" ."
Uccisa a sprangate a Ginevra una studentessa italiana,"Aveva solo 29 anni la studentessa aggredita e uccisa a sprangate ieri sera mentre si trovava nel quartiere dell'ospedale universitario di Ginevra. Valentina Tarallo, ragazza di origini italiane, è stata assalita da un giovane probabilmente africano che ha cercato di portarle via la borsetta. Il rapinatore, dicono alcuni testimoni, ha iniziato a colpire con violenza la 29enne quando lei ha cercato di opporre resistenza. Le stesse fonti parlano di un uomo sul metro e novanta e sui vent'anni, che l'ha ridotta in fin di vita a colpi di spranga. ""L'ho vista per terra, che perdeva molto sangue"", ha detto a 20 Minutes , quotidiano svizzero, un giovane che abita nei paraggi del luogo dell'aggressione e che ha informato la polizia di quanto stava succedendo. Un inquilino dello stesso stabile ha raccontato di ""urla agghiaccianti"" e di ""un rumore sordo di colpi"". La procura locale ha aperto un'inchiesta per omicidio. Fonti citate da Le Matin hanno invece confermato che la giovane era di origini italiane. Cauto il ministro degli Affari sociali del cantone, Mauro Poggia, che invita la stampa a non calcare la mano sulle origini dell'uomo: ""Non vorrei si pensasse sia un migrante. Andiamoci piano"". ""Valentina era una ragazza speciale - racconta di lei l'amica Cristiana -, sono cresciuta con lei e il solo pensiero di non poterla più rivedere mi fa venire i brividi. Lo scorso weekend era tornata a casa ma era ripartita subito per proseguire quel lavoro che l'aveva portata lontano ma che tanto le piaceva""."
Ecco come l'Isis fa affari trafficando opere d'arte,"Pochi hanno raccontato di come l' Isis riesca a fare soldi (a palate) vendendo opere d'arte trafugate dalla Siria o dall'Iraq. Uno di questi pochi è Luca Nannipieri , volto noto de Il cafè di RaiUno , penna brillante delle pagine culturali de Il Giornale e autore di Arte e terrorismo (Rubbettino). Un amante dell'arte e della bellezza in tutte le sue forme. Sempre pronto a difendere le ricchezze più maltrattate del nostro Paese: quelle artistiche. Dottor Nannipieri, Isis sembra essere il primo gruppo terroristico che odia l’arte: ha distrutto l’arco di trionfo e il tempio di Baalshamin a Palmira. Anzi, ha fatto anche di più: ha fatto diventare questo antico luogo il set di macabre esecuzioni. Come mai, secondo lei, gli uomini dello Stato islamico odiano così tanto l’arte? Da sempre i popoli distruggono o violentano i segni del nemico o del passato che non riconoscono. L'abbiamo fatto anche noi di recente: se a Baghdad le statue di Saddam Hussein abbattute nel 2003 dalla coalizione guidata dagli Usa e dalla folla inferocita, fossero state preservate, tra 100 anni le adoreremmo come segni di storia al pari dei busti di Napoleone e Marco Aurelio. L'unicità drammatica della situazione attuale è che gruppi estremistici islamici, non solo l'Isis, in almeno 20-22 Paesi nel mondo, tra Medio Oriente, Africa sahariana e mediterranea e Asia centro meridionale, vogliono abbattere tutto ciò che è pre-islamico, avvolto nella jahiliyya, ovvero nell'ignoranza della verità svelata da Maometto, oppure tutto ciò che è idolatrico e allontana dalla shari'a, dalla strada da seguire. L'Isis sembra l'unico a distruggere perché è l'unico che dell'abbattimento e del saccheggio del patrimonio storico-artistico ne ha fatto un mezzo di propaganda e di auto-riconoscimento formidabile, molto più dei talebani, che abbatterono quasi in sordina i grandi Buddha di Bamiyan, o degli integralisti di Ansar Dine in Mali quando sbriciolarono in silenzio i 7 mausolei di Timbuctù. Se da una parte i terroristi odiano l’arte, dall’altra la usano per far soldi. Pecunia non olet , dicevano gli antichi. Ma come è possibile vendere reperti così importanti? Chi sono i loro acquirenti? E quali canali vengono usati per questo commercio? Il grande magnete del contrabbando internazionale di opere d'arte saccheggiate dal Medio Oriente o dall'Africa mediterranea siamo noi. Basta guardare internet, Facebook, eBay, cataloghi di case d'aste londinesi, vetrine d'antichità online, per capire come questo commercio sia alimentato da istituzioni, musei, gallerie, collezionisti, mercanti occidentali, ma anche dal semplice acquirente con 50 euro in tasca. Se guardiamo in Egitto i siti archeologici di Antinoupolis, el Sheikh ‘Abadah, el Hibeh, Heracleopolis Magna, Abu Rawash, Sharqiya, sono un gruviera di scavi clandestini e il Mallawi National Museum di Minya, 250 km a sud del Cairo, fu interamente depredato nel 2013. In Iraq e Siria, sciacallati quasi 300 siti archeologici tra Aleppo e Palmira. L'Istituto delle Nazioni Unite per la Formazione e per la Ricerca ha parlato di 24 siti cancellati e 188 gravemente o parzialmente danneggiati. Il gigantesco Leone di Al-Lat, nel giardino del Museo Archeologico di Palmira, è stato ridotto in briciole. Sono stato il primo in Italia, come scrive Panorama , a documentare nel dettaglio il percorso via mare e terra del contrabbando di questi frammenti e reperti: centro di smistamento in Libano a Beirut, che è un porto fiorente (1 milione di container, 50 agenzie di spedizione) ed è uno snodo fondamentale per il traffico attraverso i tir. La rotta via mare è verso i porti atlantici (solo 2-3% dei container è controllato), via terra è attraverso i Balcani utilizzando documenti internazionali di trasporto che permettono passaggi inviolati alle dogane e alle frontiere, con controlli solo all'origine e a destinazione. Una volta in terra europea o Inghilterra, alle opere viene prodotta una sorta di ""carta d'identità"" contraffatta da esperti di settore per evitare il reato di precettazione. Con questa ""carta d'identità"" e altri piccoli passaggi le opere possono essere immesse nel mercato ed entrare nel circuito delle case d'aste londinesi e delle gallerie americane. Tempo fa, si era diffusa la voce di inviare i “caschi blu” dell’Unesco per difendere le antichità siriane dalla barbarie dell’Isis. Secondo lei è una risposta soddisfacente o ci vorrebbe qualcosa di più? L'Unesco finora è solo un produttore di comunicati stampa. Condanna le distruzioni, ma è impotente. I caschi blu dell'Unesco cosa farebbero in Siria? Con quale preparazione militare? Con quale competenza storico-archeologica? Con quali coperture? A chi rispondono? Chi è la loro autorità? L'Unesco? L'Italia? La Francia, gli Usa? A quale legge rispondono? Non esiste una legislazione internazionale in materia. Esistono solo convenzioni generiche. La favola dei monuments man, targati Unesco, va bene al cinema. Invece, come scrivo nel mio libro Arte e Terrorismo (Rubbettino, 2015), ecco cosa si può fare. I contingenti militari e i servizi di sicurezza, impegnati in operazioni di guerra o di pace, si dotino al loro interno di nuclei operativi che abbiano lo specifico compito di documentare le distruzioni o i saccheggiamenti, attraverso satelliti o droni o presa diretta, spedire il materiale riservato ad un'istituzione competente, specificatamente attiva su questo delicatissimo e planetario problema, vagli il materiale informativo che le viene fornito e lo rielabori per capire che cosa è stato distrutto, che cosa ha necessità di essere preservato, ricomposto, restaurato, che cosa deve essere messo in salvo in caso di una recrudescenza delle attività militari, in che modo ricostruire un dialogo non ""distruttivo"", ma propositivo, tra patrimonio e popolazione circostante. Il 2015 ha visto la tragica morte di Khaled Asaad, l’archeologo di Palmira decapitato dai miliziani dell’Isis. Come ha scritto Gian Micalessin, Khaled si è fatto uccidere pur di non dire il luogo in cui aveva nascosto i tesori di Palmira. In tanti hanno proposto di intitolargli musei, le bandiere sono state esposte a mezz’asta per lui. Eppure ora il nome di Khaled è scomparso. Nessuno si ricorda di lui. Come possiamo, invece, noi fare qualcosa perché il suo sacrificio non sia vano? Se vai in carcere in Italia o in un paese dell'Europa e chiedi: chi è dentro per aver commerciato illegalmente opere d'arte saccheggiate? Nessuno alza la mano. Al massimo becchi una multa. Si vuole ricordare Khaled Asaad? Non servono intitolazioni di giardinetti. Iniziamo a cambiare la legge. Il primo che in Italia viene beccato a trafficare opere saccheggiate, viene condannato duramente alla galera. Questo è un modo concretissimo e non retorico di onorare chi si è fatto staccare la testa e impiccare ad una colonna di Palmira."
Il mercoledì delle Ceneri diventa un rito Lgbt,"Inizia oggi la Quaresima e numerose chiese americane (e anche qualche parrocchia inglese) hanno aderito al Mercoledì delle Ceneri Glitter. L’iniziativa, promossa dal movimento cristiano-queer di Parity di New York, prevede l’imposizione ai fedeli delle Ceneri mischiate ai brillantini. Il senso dell’iniziativa, secondo gli organizzatori, è quello di unire al messaggio cristiano il sostegno alla lotta delle comunità Lgbt. La questione divide l’opinione pubblica americana e anche molte personalità del mondo Lgbt si sono dichiarate poco convinte dal “rito” che coinvolgerà oggi molte comunità cristiane, specialmente metodiste, in tutti gli Stati Uniti. Parity è un movimento religioso che si propone di combinare cristianità e tematiche queer. “Lavoriamo e preghiamo per una riconciliazione, tra le comunità e in noi stessi affinché riusciamo a creare un mondo in cui le barriere di genere e di identità sessuale non rappresentino un’ostacolo a vivere a pieno l’esistenza a cui ci ha destinati Dio”. L’appuntamento del mercoledì delle Ceneri, che è diventato anche un hashtag #GlitterAshWednesday, è tra le iniziative più importanti proposte. “Le ceneri rappresentano la realtà della morte e del dolore. I brillantini rappresentano il segno della nostra speranza, che non può venir meno”. L’iniziativa è stata abbracciata anche lontano da New York, fino in Gran Bretagna. A Chicago sarà celebrata anche dalla Berry United Methodist Church il cui pastore, April Gutierrez ha dichiarato, come riporta il Chicago Tribune : “Penso che sia davvero importante per la chiesa dare un segnale contro l’intolleranza e la cultura della paura che ci circonda e, in particolare, quella che si è creata contro le persone Lgbt. Vogliamo ribadire così che il messaggio del cristianesimo è quello di amore e inclusione. Dobbiamo assicurarci che tutti sappiano che il nostro è un Vangelo che parla d'amore"". Chi non è propriamente entusiasta dell’iniziativa è la Chiesa Cattolica. Il presidente emerito della Catholic Theological Union, Donald Senior, ha affermato: “Quella del mercoledì delle ceneri è una tradizione che ci viene da molto lontano, l’uso delle ceneri è religioso. Penso che se ne debba parlare e che la questione vada affrontata con molto rispetto”."
"La ""prova"" del biscotto spagnolo: ora in pista Marc è sempre davanti a Lorenzo","Marc Marquez, finito il mondiale 2015, torna ad essere velocissimo. Strano, per uno che nei Gp di Sepang e Valencia è stato sempre dietro a Lorenzo senza mai insidiarlo. E rallentando Vale Rossi quando necessario. Alle 10 di stamattina sono partiti i test per le nuove gomme Micheline, dall'anno prossimo fornitore unico della MotoGp . Jorge Lorenzo realizza il miglior tempo al primo giro (1:33.389), poi crolla e rimane sempre sotto questo tempo. La ""sopresa"" - se così si può dire - è Marc Marquez: 1:31.551, un secondo e mezzo più veloce di Lorenzo. Troppo per non aumentare i sospetti di biscotto che ormai riconoscono anche gli spagnoli ."
"Parietti: ""Non siamo un Paese cattolico"" Buonanno: ""Ma se eri comunista fino a ieri""","""Nessuno di voi è cattolico, è cristiano"" . Il tema è sempre lo stesso da mesi, l'immigrazione, e stavolta a parlare è la showgirl Alba Parietti che, dalle telecamere di Mattino Cinque, attacca il leghista Gianluca Buonanno e coloro che si lamentano per l'accoglienza dei profughi. A replicare è proprio Buonanno con una provocazione classica: ""Allora, Alba, tu hai una casa grande, accoglili tu 19 profughi e magari trovi anche l’anima gemella"" . Ma la Parietti non si fa trovare impreparata e contrattacca: ""Io verso dei soldi ogni mese per i profughi , è una situazione d’emergenza. Bisogna essere antropologicamente ignoranti per non capire che questa situazione non è arginabile in questo modo"". Il discorso poi cade sugli italiani che sono emigrati nei decenni scorsi e che, secondo la Parietti, hanno esportato anche mafia e perciò noi italiani, ora, avremmo poco da lamentarci. Il leghista, però, riporta la discussione ai giorni nostri e, commentando il video andato in onda precedentemente, dice: ""La colpa è delle istituzioni. Non metti 19 persone che non sai chi sono, da dove arrivano e che vita hanno fatto, vicino a una scuola che è un posto sensibile. Tu li metti da un’altra parte se proprio li devi mettere. Ma prima di pensare ai profughi penso ai terremotati, penso a chi non ha un lavoro, penso ai pensionati, a chi non ha da mangiare e a chi rovista nei cassonetti. Perché non mettono 19 italiani terremotati , che non hanno lavoro o non sanno come campare"" . La Parietti non ci sta: ""Questo è un problema nostro, politico, perché abbiamo delle politiche sociali che non garantiscono nulla. Non è colpa di quei 19 disgraziati"". La diatriba tra i due si fa sempre più accesa. Buonanno grida : ""Aiutiamoli a casa loro…"" e la showgirl risponde: ""A casa loro, tipo i siriani che vengono bruciati e sgozzati...Ma uno che viene qua e si vuol comportare bene non fa il gesto dei tagliagole verso le persone che non lo vogliono. Lo prendo a calci nel sedere e lo rispedisco dal prefetto uno così…"", controbatte Buonanno che poi si lancia in un improvido paragone. ""Se vogliono combattere - dice - per la propria terra non scappano, stanno lì a combattere altrimenti l’Italia sarebbe ancora sotto gli austriaci, no? Poi vengono qua e hanno tutti le scarpe da ginnastica, i cellulari, non gli piace il mangiare. A casa, a casa…"". La Parietti ritorna sul tema della coerenza religiosa : ""Vi faccio i complimenti. Nessuno di voi da domenica può metter piede in una chiesa e professarsi cattolico perché la parola di Papa Francesco è l’esatto contrario…"". Parole che non passano inosservate. ""Ma se sei stata comunista fino a ieri..."" è la risposta spontanea dell'eurodeputato leghista. ""Lo sono anche oggi - dice la Parietti - ma sono cristiana, cioè rispetto la parola di Cristo che è la parola di Papa Francesco. Mi ci trovo perfettamente e allora anche questo Papa è comunista. Questo è avere rispetto della vita"". Buonanno non ci sta: ""Il rispetto della vita ce l’abbiamo però devono anche rispettare chi si comporta bene e che vive lì da una vita. Al Cara di Mineo, invece, quei due che sono stati ammazzati, una stuprata anziana e l’altro uomo pestato"". E qui la showgirl chiosa con una frase che lascia di stucco: ""C’era un italiano dietro, come sempre… Comunque non siamo un Paese cattolico"". Lo scontro tv Parietti - Buonanno"
"Gomorra - La serie, Salvatore Esposito: ""I camorristi tutti animali""","A poche ore dall’attesissimo gran finale di stagione di Gomorra - La serie , in onda questa sera su Sky, Salvatore Esposito alias Genny Savastano nella serie, ha presenziato al Taormina Film Fest , insieme all’attrice Cristina dell’Anna , che nel telefilm ormai fenomeno di culto interpreta il ruolo di Patrizia. “ I camorristi sono tutti animali , con tutto il rispetto per gli animali ” ha dichiarato ieri Esposito, in un incontro con il pubblico nel quale ha svelato qualche dettaglio sul futuro della serie e sui suoi prossimi impegni professionali, ma anche dibattuto della piaga che affligge un territorio che ben conosce. “ Oggi la camorra non ha niente a che vedere con realtà alla Sopranos, dove contano la famiglia e gli affetti. Per loro conta solo il potere. E questo almeno da 25 anni ” ha sottolineato l’attore, aggiungendo che un’altra strada per i giovani è però possibile: “ Dipende solo dallo Stato , che deve dare alternative e anche il senso della coscienza civile . Se questo non c'è, non se ne esce "". Classe 1986, di Mugugnano di Napoli, Salvatore Esposito si è affermato grazie alla serie tv ispirata al romanzo di Roberto Saviano , ma il pubblico potrà ammirarlo in nuovi progetti cinematografici, tra cui un cameo nel film dei Jackal , oltre che accanto a Massimiliano Gallo e Luisa Ranieri in Veleno sulla terra dei fuochi . La trentenne attrice napoletana Cristina dell’Anna, che in Gomorra presta il volto a Patrizia , mediatrice tra il boss Pietro Savastano e il mondo esterno, ha parlato di Gomorra e delle influenze culturali sulla serie tv: “ non è lontana dalla tragedia greca . Già il fatto di parlare di sentimenti fa pensare a qualcosa di shakespeariano. Il mio personaggio poi è una persona divisa tra bene e male ”. Nessuna anticipazione sul finale di stagione, se non qualche indizio di Salvatore Esposito in merito all’evoluzione di Genny. “ In questa seconda parte risorgo come una fenice e sono più freddo e calcolatore. Il mio unico obiettivo è solo il potere "". Intanto, la terza stagione della serie prodotta da Sky Atlantic, Cattleya e Fandango è già stata confermata: oltre 150 i Paesi ai quali è già stata venduta, con una media di spettatori pari a 1.160.000 spettatori in Italia."
Il Milan passa anche in Macedonia: Cutrone manda ko lo Shkëndija,"Il Milan di Vincenzo Montella , dopo il 6-0 dell'andata, sono clementi con i macedoni dello Shkëndija e si accontentano di vincere 1-0 con la rete di Patrick Cutrone, sempre più uomo determinante e goleador del Diavolo. Il giovane attaccante classe '98 ha realizzato un gran gol, al minuto 14, dopo aver addomesticato un bel pallone sul lancio dell'altro giovanissimo classe '98 Manuel Locatelli . I modesti macedoni dello Shkëndija non sono mai riusciti ad impensierire la difesa rossonera che ha retto bene l'urto. Con questo 7-0, tra andata e ritorno, il Milan accede così al tabellone principale di Europa League e ora attende di conosce con chi sarà accoppiato nel girone. I rossoneri saranno testa di serie e dunque dovrebbero avere un girone molto tenere. 1261 giorni dopo il Diavolo torna dunque in Europa e lo fa con autorità dopo un mercato davvero entusiasmante che ha portato in dote a Vincenzo Montella la bellezza di 11 giocatori e ancora non è finita visto che da qui al 31 agosto Fassone e Mirabelli stanno lavorando per integrare ulteriormente la rosa per puntare a disputare una stagione da protagonista in Italia e in Europa."
"Austria, 70 migranti morti: tir abbandonato in autostrada","Un'altra tragedia dell' immigrazione gela il sangue all'Unione europea. All'indomani dei clandestini soffocati nella stiva di un barcone partito dalla Libia, altri settanta immigrati sono morti in un tir in Austria. Il camion è stato ritrovato parcheggiato sull'autostrada A4 tra Neusiedl e Parndorf, non lontano dal confine con l'Ungheria. I cadaveri sono stati ritrovati in un tir con targa ungherese parcheggiato in un’area di sosta dell’autostrada A4, tra il lago Neusiedl e la località di Parndorf, nello stato del Burgenland, alla frontiera con l’Ungheria. La polizia sta dando la caccia al conducente del veicolo, del quale non si ha alcun indizio. Il veicolo ha richiamato l'attenzione degli agenti perché da varie ore era fermo ai bordi dell’autostrada. Gli inquirenti hanno, infatti, ragione di credere sospetto è che i profughi fossero morti già da un giorno e mezzo o due. ""Questa tragedia ci ha commosso tutti - ha dichiarato il ministro dell’Interno, Johanna Mikl-Leitner - i trafficanti di essere umani sono dei criminali"" . Ieri la polizia austriaca tre trafficanti vicino a Bruck an der Leitha, poco più a est da dove è stato ritrovato il tir. Uno di loro ha caricato 34 clandestini (tra cui una decina di bimbi) su un furgone e, dopo aver attraversato il confine austriaco, li ha scericati in autostrada. Gli immigrati hanno raccontato alla polizia di essere stati ammassati all'interno del furgone: ""Era appena possibile respirare"" . Più volte hanno chiesto al guidatore di fermarsi per permettere loro di prendere una boccata d'aria, ma l'uomo li ha ignorati guidando senza interruzione dal confine serbo e all'Austria. Il ministro Mikl-Leitner ha chiesto all’Unione europea di istituire subito dei centri di accoglienza lungo tutto il confine dell'area Schengen per ""permettere il trasferimento in sicurezza di profughi nei 28 stati membri"" e fermare così i trafficanti di morte."
"Proposta in Wyoming: ""Giustiziare i detenuti con un plotone esecutivo""","Per ora ha detto sì soltanto una delle due camere statali e il Senato non si è ancora espresso. Ma l'ipotesi di un ritorno al plotone esecutivo per le pene capitali, in Wyoming sembra vicina a diventare realtà. Una risposta, sulla cui validità il dibattito è aperto, a casi in cui dovessero venire a mancare i medicinali necessari per portare a termine le esecuzioni , come è successo diverse volte negli ultimi mesi, negli Stati Uniti, dopo l'obiezione di coscienza di diversi produttori di medicinali. L'ipotesi su cui stanno lavorando le istituzioni prevede, dopo un emendamento introdotto al Senato, che i detenuti condannati a morte siano prima storditi e poi messi di fronte al plotone d'esecuzione. Una bozza di legge che dovrà poi comunque passare dal tavolo del governatore per la ratifica finale. Se pure dovesse essere arrivare l'ok e la proposta diventasse legge, il quotidiano britannico Independent ricorda che potrebbe cambiare molto poco, in uno Stato che non esegue una condanna a morte dal 1992. Su ipotesi simili a quella tentata in Wyoming stanno lavorando però anche lo Utah e l'Oklahoma. Se nel primo caso la proposta è quella di tornare al plotone d'esecuzione come metodo alternativo all'iniezione letale, nel secondo c'è chi vorrebbe introdurre la camera a gas e l'uccisione con l'azoto. Secondo il repubblicano Anthony Sykes ""è riconosciuto come uno dei metodi più umani per eseguire una sentenza""."
Francesca Barra nella bufera per la foto coi bimbi col suo libro,"Uno scivolone su Twitter che i follower non le hanno perdonato. Francesca Barra sui social promuove il suo libro ""Verrà il vento e ti parlerà di me"". Ma la giornalista su Twitter e Facebook ha pubblicato una foto di giovani studenti in posa con il libro in classe. ""Classe di #scanzano adotta come testo, il mio libro. Questa è vera felicità per me, figlia della #basilicata come voi"", ha aggiunto come didascalia allo scatto. In tanti però l'hanno criticata, per due motivi: per non aver ""tutelato"" i minori pubblicandone la foto e facendoli diventare più o meno consapevolmente dei testimonial pubblicitari e per l'uso del testo nella scuola. Il libro in questione non è stato ""adottato"" dalla classe, tanto che lo stesso preside dell'istituto avrebbe fatto trapelare la sua irritazione. Lei ha rimosso la foto da Facebook (non da Twitter) e ha passato le ore successive a difendersi o rettificare, spiegando che il suo non è diventato ""libro di testo"" su cui far studiare i giovani alunni: ""Lasciate stare la lettura, i ragazzi. Le scelte libere. Non è colpa di nessuno se un libro piace. (e poi ci lamentiamo che i ragazzi non leggono?!)"". O ancora: ""Un testo di lettura consigliato (quindi extra, comprato liberamente dai genitori che evidentemente hanno voglia di conservare e raccontare le proprie origini ai figli), in diverse classi lucane, del mio libro"". classe di #scanzano adotta come testo,il mio libro.Questa è vera felicità per me, figlia della #basilicata come voi pic.twitter.com/vfOfGWfg3H — francesca barra (@francescabarra) 17 Settembre 2015"
"Grillo, tutte le sue battute che fanno piangere la sinistra","La domanda ontologica è piuttosto fondata: può diventare leader del Pd uno che considera il Pd medesimo «una nave che affonda con le pantegane che fuggono in cerca della scialuppa»? Il sottile richiamo roditorio è evidentemente riferito a quelli che adesso vorrebbe come compagni di partito, i quali nella retorica grillesca diventano guappi da Muppet Show con i nomi storpiati: oltre all’indimenticabile Valium Prodi, il Pd è un bim bum bam politico ove ammirare le magnifiche entusiasmanti avventure di Topo Gigio Veltroni, Napolitano «Morfeo», Massimo Volpe-nel-deserto D’Alema «servo del padrone di Arcore», e poi Dario Boccon-del-prete Franceschini, Piero «Globulo» Fassino, senza contare il temibile Bersanetor, lo sterminatore dei tassisti. Gente che «non prende voti neanche dai parenti». Luciano Violante diventa «il ministro ombra di Mediaset», e neanche i quadri più innocenti vengono risparmiati dalla furia grillina: come il nuovo sindaco di Firenze, «l’ebetino Rienzi, paladino degli inceneritori». O come il professor Pietro Ichino, liquidato come «Jachino, un incrocio con Japino, quello della Carrà». Più che dirigenti, «rifiuti tossici della sinistra di cui ci libereremo solo con una purga». Parola del candidato Beppe Grillo, che oggi si erge dunque a Guttalax della situazione. Una cosa è certa: il primo atto di Grillo segretario c’è già stato, ha cambiato nome al partito, modifica già consolidata nelle invettive del suo blog. Il Pd come lo chiama lui diventa «Pd-meno-elle», a sottolineare l’inciucismo regnante a sinistra, quella dei «chierichetti che cantano la stessa messa». Prendi Veltroni, alias «Walterloo: è stato il migliore alleato del Pdl. Se fossi Berlusconi lo farei vicepresidente del Consiglio». E ancora: «Topo Gigio dice che vuole ritornare allo spirito del Lingotto. È come se Napoleone volesse ritornare a Waterloo». E D’Alema? Be’, al lider Massimo il comico genovese ha dedicato una lettera con un titolo diciamo poco enigmatico: «Il re dei paraculi». Quello che «negli anni ’70 diventa consigliere comunale, poi non ha più lavorato». Adesso Grillo ha lanciato l’Opa ostile al Pd, memore forse dell’eroico periodo dell’affaire Unipol, quando stava per scendere in piazza: «Voglio organizzare un D’Alema-day, per spiegare alla stampa estera che lui è più uguale dei comuni cittadini di fronte alla legge». Le bordate che rimbombano di più sono ovviamente quelle contro le alte cariche. Celebre l’invettiva contro il Quirinale durante il V-Day: «Napolitano mi ricorda Morfeo, dorme dorme e poi esce e monita. Se possibile vorrei la sua cartella sanitaria». Salvo poi diventare un capo dello Stato «manolesta, quando ha firmato il Lodo Alfano nel giro di un’ora». L’insistenza sull’effetto narcotico del Pd è un classico tormentone la cui vittima predestinata ha nome e cognome: Romano Valium Prodi. «Ho parlato mezz’ora con quest’uomo ed è accaduta una cosa stupefacente. Valium s’è addormentato. Poi mi ha sorriso, con gli occhi chiusi!». E la piazza si sbellica. «Sapete che Prodi ha detto agli italiani che si devono riavvicinare alla politica? Se fosse così, io non glielo consiglio». Sul prontuario farmaceutico Prodi gli ha pure risposto: «Non sono un Valium, in realtà sono sveglio come un grillo!», disse Romano ridendo felice della sua controbattuta. In realtà alle sferzate di Beppe la nomenklatura di solito risponde piccata, tira in ballo «il pericolo dell’antipolitica», o come D’Alema, risponde che «il suo vaffa è molto simile al menefrego». Musica per le orecchie del cantainsulti genovese, che intona il refrain: «Questi dirigenti iscritti al partito in tenera età non hanno mai saputo cosa vuol dire non avere uno stipendio, essere precari, disoccupati, lavorare!». Il governo ombra? «Sembra un club Med per trombati». Ovviamente ce n’è anche per ’O governatore della mondezza, «il ministro dei rifiuti ombra: fermate i finanziamenti pubblici per Bokassa Bassolino». E il supplizio ha toccato pure l’ex ministro del lavoro Damiano, con tanto di metafora cinematografica tratta dal celebre horror Il Presagio: «Damien sotto i capelli aveva il numero 666 della Bestia, “Damien” Damiano sotto la barba ha il numero di telefono di Confindustria». Neanche Giuliano Amato alla fine si salva: «Questo nano! Dov’eri, omino, quando facevi il cassiere dei socialisti?». Meno male che adesso nel Pd «ci sono i nuovi talenti - ironizza Grillo - gente nuova, come Garavaglia, Minniti e Lanzillotta». Nelle parole del candidato a sorpresa, altro non sono che una pattuglia sgangherata di «diessini-diossini, assistiti dalla grazia, dallo spirito santo Scalfari, dal divino Carlo De Benedetti, dalle cooperative rosse, ma anche bianche». Ritratti al vetriolo sparati su internet e scagliati nei comizi, che hanno spinto il dalemiano La Torre a denunciare «il linciaggio indiscriminato con il rischio di derive fasciste» del popolo del V-day. Con una postilla profetica: «Però teniamolo d’occhio». Adesso che Beppe Grillo si è deciso a fare il grande passo (ammesso che lo lascino fare), hanno uno strano sapore quelle parole sparate mesi fa sul suo sito forse con troppa fretta: «Essere candidati nel Pd-meno-elle? Equivale a un suicidio politico, a un bacio della morte». Ora resta da capire chi morirà: se lui, o le pantegane."
Antonella Mosetti dà della grassa alla figlia Asia che scoppia in lacrime,"Antonella Mosetti e la figlia Asia continuano a dare spettacolo davanti alle telecamere del Grande Fratello Vip. Anche questa volta l'episodio non è stato dei più piacevoli. Dopo essere stata criticata da Gabriele e Andrea, che durante una prova di ballo le hanno detto di non essere proprio ""leggera"" per fare le prese, Asia si è messa a urlare: “In continuo mi dite che sono grassa , sono stanca!”. Il compagno di casa però ha cercato di spiegarle che nessuno voleva offenderla: “Sono state fatte solo delle battute, non si può mai scherzare!”. A sconvolgere però sono le rivelazioni di Asia, vittima delle frasi di sua madre. La più giovane concorrente del Gf Vip infatti ha detto: “Mia madre me lo dice di continuo. Basta!”. Un dettaglio non di poco conto su cui anche il sito del programma è tornato: “Antonella, infatti, più volte l’abbiamo sentita criticare l’aspetto di sua figlia. Ovviamente lo farà a fin di bene ma, a quanto pare, Asia non apprezza per niente queste allusioni”. Non è la prima volta che la prova di ballo finisce al centro di liti e discussioni nella casa. Valeria Marini infatti ha deciso di non partecipare all'esibizione , perché non vuole essere ridicolizzata."
Entra in caserma e accoltella il comandante dei carabinieri,"Donna chiede di poter parlare con il comandante dei carabinieri e quando la fanno accomodare nel suo ufficio lo aggredisce con un coltello da cucina. Pomeriggio di terrore a Scafati, in provincia di Salerno, dove una 44enne con problemi psichici s’è avventata contro un maresciallo e un militare che era intervenuto per disarmarla. L’episodio s’è consumato nel pomeriggio di ieri quando la signora, con la scusa di dover sbrigare delle normali faccende, ha chiesto di incontrare il maresciallo che coordina la tenenza dei carabinieri della città al confine tra le province di Salerno e Napoli. Aveva con sè un coltello che s’era portata da casa e che aveva nascosto alla vista del piantone che, in quel momento, si trovava in servizio presso la struttura. Ottenuta la possibilità di conferire col comandante, la 44enne – in preda a un vero e proprio raptus – ha sfoderato la lama e ha colpito al petto il sottufficiale. Questi, però, è riuscito a schivare il colpo che, per sua fortuna, avrebbe perduto parte della sua potenza grazie a una spilla che ne avrebbe deviato il tiro, e a chiamare aiuto. Subito sono arrivati in ufficio i colleghi che sono riusciti, non senza problemi e non prima che questa riuscisse ad accoltellare un altro di loro, a disarmare la signora. La donna, che avrebbe noti problemi psichici, è stata arrestato e subito trasferita al Centro di salute mentale presso la casa circondariale femminile di Pozzuoli, in provincia di Napoli. I due carabinieri, invece, come riferisce il quotidiano La Città sono stati portati al pronto soccorso del vicino ospedale Umberto I di Nocera Inferiore. Per i militari, i medici hanno stilato una prognosi che parla di sette giorni di convalescenza."
"Sessualità, il Pontefice: ""L'utilizzo del condom in alcuni casì è giusto""","Città del Vaticano - Vi possono essere singoli casi in cui l’uso del condom è giustificato, ""ad esempio quando una prostituta utilizza un profilattico, e questo può essere il primo passo verso una moralizzazione, un primo atto di responsabilità per sviluppare di nuovo la consapevolezza del fatto che non tutto è permesso e che non si può far tutto ciò che si vuole"". È quanto afferma Benedetto XVI, in materia di sessualità, nel nuovo libro intervista scritto dal giornalista Peter Seewald, dal titolo ""Luce del mondo"", di cui alcuni brani sono stati anticipati oggi dall’Osservatore romano. ""Tuttavia - prosegue il Pontefice - questo non è il modo vero e proprio per vincere l’infezione dell’Hiv. È veramente necessaria una umanizzazione della sessualità"". Quindi il Papa ribadisce: ""Concentrarsi solo sul profilattico vuol dire banalizzare la sessualità, e questa banalizzazione rappresenta proprio la pericolosa ragione per cui tante e tante persone nella sessualità non vedono più l’espressione del loro amore, ma soltanto una sorta di droga, che si somministrano da sè"". ""Perciò - afferma ancora - anche la lotta contro la banalizzazione della sessualità è parte del grande sforzo affinchè la sessualità venga valutata positivamente e possa esercitare il suo effetto positivo sull’essere umano nella sua totalità"". Sconvolta dalla dimensione del problema pedofilia Il Papa affronta anche il tema della pedofilia. ""I fatti non mi hanno colto di sorpresa del tutto. Alla Congregazione per la Dottrina della Fede mi ero occupato dei casi americani; avevo visto montare anche la situazione in Irlanda"", afferma Ratzinger. ""Ma le dimensioni comunque furono uno shock enorme. Sin dalla mia elezione al Soglio di Pietro avevo ripetutamente incontrato vittime di abusi sessuali. Tre anni e mezzo fa, nell’ottobre 2006, in un discorso ai vescovi irlandesi avevo chiesto loro di ’stabilire la verità di ciò che è accaduto in passato, prendere tutte le misure atte ad evitare che si ripeta in futuro, assicurare che i principi di giustizia vengano pienamente rispettati e, soprattutto, guarire le vittime e tutti coloro che sono colpiti da questi crimini abnormì. Vedere il sacerdozio improvvisamente insudiciato in questo modo, e con ciò la stessa Chiesa Cattolica, è stato difficile da sopportare. In quel momento era importante però non distogliere lo sguardo dal fatto che nella Chiesa il bene esiste, e non soltanto queste cose terribili"". ""Pio XII ha salvato tanti ebrei"" Bisogna riconoscere che Pio XII ""è stato uno dei grandi giusti e che, come nessun altro, ha salvato tanti e tanti ebrei"". Nel volume il Papa affronta diverse tematiche, fra le quali il ruolo controverso di Pio XII. Su Pacelli Ratzinger afferma: ""Pio XII ha fatto tutto il possibile per salvare delle persone. Naturalmente ci si può sempre chiedere: ’Perchè non ha protestato in maniera più esplicità? Credo che abbia capito quali sarebbero state le conseguenze di una protesta pubblica"". ""Sappiamo - aggiunge il Papa - che per questa situazione personalmente ha sofferto molto. Sapeva che in sè avrebbe dovuto parlare, ma la situazione glielo impediva"". ""Ora, persone più ragionevoli - prosegue Ratzigner - ammettono che Pio XII ha salvato molte vite ma sostengono che aveva idee antiquate sugli ebrei e che non era all’altezza del Concilio Vaticano II. Il problema tuttavia non è questo"". ""L’importante - conclude - è ciò che ha fatto e ciò che ha cercato di fare, e credo che bisogna veramente riconoscere che è stato uno dei grandi giusti e che, come nessun altro, ha salvato tanti e tanti ebrei""."
"""Scomunica"" per i grillini: ""L'uomo non è Dio, non vengano in chiesa""","Il Movimento 5 stelle nasconde una ""eresia"". Lo dice monsignor Luigi Negri, l'arcivescovo di Ferrara, convinto che spetti a lui, come capo della comunità cristiana locale, ""vigilare sulle posizioni culturali che si diffondono rapidamente sul territorio e che causano una certa confusione"". La condanna di Negri è nei confronti dei "" testi base, quelli che hanno dato origine a questa nuova realtà politica, e mi riferisco ai libri di Casaleggio, diffondo l'idea sbagliata che l'uomo è uguale a Dio "". Un pensiero che l'arcivesvo non esita a definire eretico. "" Si affidano alla tecnologia della rete le scelte più importanti dal punto di vista sociale, etico, morale politico "", accusa Negri. E questo genera "" la formazione del pensiero unico da diffondere grazie al web. Una deriva che non è uno scherzo "". Monsignor Negri è molto serio nella sua accusa e, in una intervista al Messaggero dice che "" per coerenza non dovrebbero nemmeno venire in chiesa "", perché "" hanno come punto di vista una sostanziale equiparazione tra l'uomo e Dio"". Dunque ""ne traggano le conseguenze "". L'arcivescovo non arriva direttamente a dire che ai grillini si dovrebbe negare la comunione, ma certo spera ""di aprire una riflessione seria"", perché ""questo movimento dà origine a posizioni inaccettabili"", che dice derivare dal libro scritto da Gianroberto Casaleggio."
Quella frase sull'Isola che può inguaiare Paola Caruso,"I telespettatori più attenti dell'Isola dei Famosi hanno notato uno strano atteggiamento da parte di Paola Caruso . La ""Bonas"" di Avanti un altro, sempre secondo alcuni telespettatori che hanno segnalato l'accaduto sui social, si sarebbe lasciata andare ad una presunta bestemmia. Il tutto sarebbe accaduto durante la preparazione del pranzo e durante l'ennesima lite tra la Henger e la Caruso. La ""Bonas"" ha lasciato cadere un pezzo di carta igienica nel brodo che stava cucinando, mandando su tutte le furie Mercedesz Henger . “Già il cibo che abbiamo a disposizione è poco, poi se lo usiamo come pattumiera…” ha dichiarato infuriata Mercedesz Henger contro la Caruso. Gli altri naufraghi si sono schierati dalla parte della Henger e così la Caruso è andata su tutte le furie: “Dovrò prendere degli ansiolitici una volta lasciata quest’Isola. Ogni cosa diventa una tragedia!” ha sbottato, per poi lasciarsi andare a quella che sembra una bestemmia. Paola Caruso e la lite sull'Isola con Mercedesz Henger"
La proposta di matrimonio nei ringraziamenti dell'articolo,"Una proposta di matrimonio insolita e romanticissima. Un biologo basco, David Tamayo , ha scelto un modo davvero originale per chiedere la mano della fidanzata, la collega Carolina Muguruza . Ha scritto un articolo scientifico sulle cozze e alla fine dei ringraziamenti, proprio nelle righe dedicate alla propria dolce metà, ha aggiunto le parole fatidiche: ""Grazie a Carolina per l'inestimabile supporto di tutti questi anni. Mi vuoi sposare ""? Un messaggio che certo non avrà lasciato indifferente un'altra accademica come la Muguruza, soprattutto perché l'articolo, con tanto di ringraziamenti, verrà pubblicato su una rivista specializzata di biologia. David, racconta il Messaggero , ha aspettato che il paper fosse disponibile su internet, per invitare la fidanzata a rileggere i ringraziamenti. La scusa era banale ma efficace: controllare che non vi fossero errori. ""Quando è arrivata alla frase in questione – ha raccontato Tamayo – ero già inginocchiato dietro di lei con l’ anello in mano."" Carolina, per fortuna, ha detto di sì. Ora dovrà raggiungere all' altare il suo David. Arrivederci al matrimonio."
Francesca: 19enne coi tatuaggi Di Foligno la nuova miss Italia,"Salsomaggiore - Segni particolari: bellissima. Anche se ognuno potrà dire ""era meglio quella dell'anno scorso"" o ""quella arrivata seconda"". Ma questo non conta. Nell'albo d'oro di Miss Italia 2010 c'è lei, Francesca Testasecca, di Foligno (Perugia), diciannove anni. È stata incoronata da Sofia Loren al termine della finalissima da Salsomaggiore. Si è imposta fra le 12 finaliste grazie al voto della giuria, ma soprattutto grazie alla preferenza espressa dal pubblico con il televoto. Al secondo posto la vicentina Giulia Nicole Magro. Terza l’abruzzese Giulia Di Quinzio, che ha vinto la fascia di Miss Eleganza. I sogni: cinema e reality Arrivata a Salsomaggiore con la fascia di Miss Umbria, la nuova Miss Italia è nata il primo aprile 1991 a Foligno, dove vive tuttora. Alta 1,74, ha capelli neri e occhi azzurri. Appena diplomata all’istituto tecnico turistico, in futuro vuole fare l’assistente di volo, ma vuole iscriversi anche a un corso di recitazione e tra i suoi sogni c’è quello di diventare attrice. Poi, se le capitasse, parteciperebbe pure ad un reality tipo Grande Fratello o la Talpa, ma non l’Isola dei famosi. Legge di solito libri d’amore, che narrano esperienze di vita (le capita anche di scrivere per sfogare le emozioni); è credente, va a messa e non si interessa di politica. La famiglia La mamma di Francesca, Marina, è impiegata, il papà Claudio è conducente di autobus. Ha un fratello, Nicola, di 24 anni, ed è fidanzata con Samuel, che conosce fin da bambina. ""Mia mamma era più emozionata di me quando mi hanno eletta Miss Umbria, non è riuscita a prender sonno fino alle sei della mattina successiva"", aveva raccontato prima della finalissima. ""Da quel momento in poi gli eventi mi hanno travolta, l’emozione è stata fortissima"". Latino-americano L’incontro con la Rai è stato improvvisato anche per lei; Francesca ha interpretato una canzone d’amore e ballato la ""bachata"", perché ha studiato danze latino americane per un anno e mezzo dopo aver praticato per quattro anni la pallacanestro. Francesca è stata, prima delle finali, compagna di stanza di Alessia Mancini e ha detto di giudicare una vera e propria ingiustizia il fatto che sia stata additata come l’ipotetico trans a Miss Italia. Per quanto riguarda il concorso, secondo la neo vincitrice, ""l’organizzazione è un po' troppo frenetica e con calma si sarebbe potuto fare meglio"". Un consiglio utile, chissà, per la prossima edizione."
"Lady Matacena scrive al Papa: ""Aiutami ad andare a messa""","""Voglio andare a messa tutte le mattine"". Chiede aiuto a Papa Francesco Chiara Rizzo , ai domiciliari con l'accusa di aver favorito la latitanza del marito Amedeo Matacena, condannato per concorso esterno in associazione mafiosa. Nei giorni scorsi Lady Matacena ha inviato una lettera al Vaticano dopo che il gip le ha negato per ""esigenze cautelari"" di raggiungere ogni giorno, libera e senza scorta, dalle 7,45 alle 8,45 la chiesa di Santa Maria del Carmine. La Rizzo ha passato l'estate nella villa di sua cugina in provincia di Messina e ora si è trasferita nella casa in città della madre, a 500 metri dalla cappella dove vorrebbe assistere alle funzioni. "" Il mio percorso di fede è iniziato a maggio nel carcere reggino di Arghillà"", scrive nella missiva affidata al suo legale riportata dal Corriere , ""Prima ero una semplice credente, ma in prigione sono cambiata. In cella mi sono ancor più avvicinata a Dio. In carcere ogni mattina andavo a messa , perciò non capisco ora tutte queste difficoltà. Chiedevo solo un'oretta di libertà... """
"Aragon, in MotoGp trionfa Lorenzo, terzo Rossi","Jorge Lorenzo domina dal primo all’ultimo giro e trionfa nel Gp di Aragon nella classe MotoGp, centrando il sesto successo stagionale e avvicinando Valentino Rossi in vetta al mondiale. Lo spagnolo, in sella alla Yamaha, precede il connazionale Dani Pedrosa uscito vincitore da uno spettacolare duello con il ’dottorè della Yamaha. Ora nella classifica mondiale Rossi guida con 263 punti, 14 di vantaggio su Lorenzo a 4 gare dalla fine. Grande delusione per lo spagnolo della Honda Marc Marquez scivolato senza conseguenze al secondo giro quando era alle spalle di Lorenzo. Concludono in quarta e quinta piazza le Ducati ufficiali di Andrea Iannone e Andrea Dovizioso, che si piazzano davanti allo spagnolo della Suzuki Aleix Espargaro e al britannico Cal Crutchlow con la Honda privata. A completare la top ten le Yamaha Tech3 del britannico Bradley Smith e dello spagnolo Pol Espargaro e la Ducati Pramac del colombiano Yonny Hernandez. Al via Lorenzo brucia il pole-man Marquez e alla prima curva è già al comando seguito da Iannone e dal campione del mondo in carica, quarto Pedrosa, seguito da Rossi. Colpo di scena al secondo giro con Marquez che scivola, poco dopo aver scavalcato Iannone, e lascia via libera allo scatenato Lorenzo. Tra il terzo e quarto giro prima Pedrosa e poi Rossi scavalcano l’abruzzese della Ducati, che prova a restare con i due ma a poco a poco deve alzare bandiera bianca e accontentarsi della quarta piazza. Negli ultimi sei giri si accende il duello per il secondo posto con continui attacchi di Rossi sempre rintuzzati dal pilota catalano che festeggia il secondo posto sul circuito di casa."
Pronto il kamikaze con la bomba sottopelle,"Vogliono uno choc in stile 11 settembre. E per ottenerlo hanno messo a punto un nuovo strumento di guerra, in grado di provocare altro orrore contro l'Occidente ma soprattutto di sfuggire ai controlli che da quel sanguinoso 2001 si sono fatti sempre più serrati e sempre più difficili da eludere. Per questo i terroristi islamici avrebbero messo a punto un'arma di distruzione persino più spietata del tradizionale uomo-bomba pronto a immolarsi per annientare il nemico. L'ultima frontiera dell'orrore integralista è il kamikaze con «bombe impiantate chirurgicamente nel corpo». Lo ha rivelato un alto funzionario dell'amministrazione Obama alla tv americana Abc, dimostrando come i vertici di Al Qaida abbiano persino alzato il tiro. Vogliono sfuggire ai controlli e gli ordigni in corpo sarebbero l'arma perfetta, in grado di scampare ai metal detector degli aeroporti o dei palazzi del potere. «È gente che ha sviluppato tecniche per rendere inefficaci i nostri metodi di rilevazione», ha insistito il funzionario, dando praticamente per certo il salto di qualità degli adepti di Bin Laden. Il nuovo kamikaze è l'ultima prova che il mese di agosto sarà un mese molto «caldo» per gli 007 e i sistemi di difesa e sicurezza di mezzo mondo dopo l'allerta per «un grosso attacco, dal grande significato strategico», annunciato dai terroristi durante le telefonate intercettate. Secondo l'intelligence un commando di uomini di Al Qaida sarebbe già sul posto ma resta difficile prevedere il luogo e la data dell'attacco, possibile su un'area troppo vasta, dallo Yemen all'Afghanistan. Tutto ciò rende il clima ancora più teso e nervoso per i diplomatici e i cittadini statunitensi e occidentali al lavoro nelle aree a rischio. Un'atmosfera fatta di minacce tanto tangibili - le più serie dall'11 settembre, dicono gli esperti - quanto vaghe proprio perché toccano un'area geografica così ampia. «D'altra parte - ha spiegato Seth G. Jones al New York Times - gli Stati Uniti da tempo hanno a che fare con gruppi sparsi in diversi continenti e generalmente non coordinati fra loro. È la nuova Al Qaida, un movimento non compatto più che una singola organizzazione». Un movimento che in Tunisia vedrà presto il rientro dalla Siria di 600 combattenti pronti a tornare in patria per combattere la jihad. Così le diciannove ambasciate rimaste chiuse domenica, giorno del 52esimo compleanno del presidente Obama, protrarranno il fermo ancora per qualche giorno, fino al 10. Si tratta delle sedi di Abu Dhabi, Amman, Il Cairo, Riad, Dhahran, Geddah, Doha, Dubai, Kuwait City, Manama, Mascate, Sanaa, Tripoli, Antananarivo, Bujumbura, Gibuti, Khartoum, Kigali e Port Louis. Misure precauzionali, dicono dagli Usa. «Non si tratta di un'indicazione legata a nuove minacce, piuttosto di un'indicazione del nostro impegno a dare prova di prudenza e a prendere tutte le misure appropriate per proteggere il nostro personale, compresi gli impiegati locali e i visitatori», ha chiarito il portavoce del Dipartimento di Stato, Jen Psaki mentre anche altri Paesi, dalla Gran Bretagna alla Francia alla Norvegia annunciavano di prolungare la chiusura delle proprie sedi in Arabia saudita, Giordania o Yemen almeno fino a giovedì, fine del Ramadan. «Il sospetto è che il Medio Oriente sia il luogo dove è più facile che avvenga l'attentato», ha spiegato alla Abc il repubblicano Peter T. King, membro del Comitato d'intelligence. Ma ieri anche il Pakistan è stato segnalato come possibile teatro dell'azione. Quel che è certo è che le menti dell'attentato sono nello Yemen. Per il resto tutto è possibile. «Potrebbero agire in Europa, negli Usa o potrebbero mettere a segno una serie di attacchi coordinati»."
"Presto arriva il ""taser"". Poliziotti favorevoli: ""Bene. Ma più tutele""","A trarne sicuro beneficio saranno tutti i reparti di pronto intervento e di prevenzione che si occupano di controllo del territorio: quindi, per la polizia di Stato, le «Volanti» in primis e poi la Stradale, la Polfer, la Polmetro, il reparto prevenzione e crimine; per i carabinieri il nucleo radiomobile; più difficile il suo utilizzo in ordine pubblico dove, dinnanzi a una folla di gente, i lacrimogeni risultano di sicuro più efficaci. C'è già il protocollo del ministero della Sanità, esaminato alcuni giorni fa insieme ai sindacati di polizia che attesta come il taser - la pistola elettrica che la Direzione anticrimine del dipartimento di pubblica sicurezza inizierà a sperimentare per tre mesi, per un totale di trenta armi in tutto, a Milano e in altre 5 città - non sia letale. Perché si tratta sì di un'arma propria, ma non da fuoco. La vera rivoluzione legata al taser, però, secondo la maggior parte dei poliziotti impegnati in strada ogni giorno, riguarda la telecamera a colori, ad alta definizione e dotata anche di visione notturna, che ogni operatore che utilizzerà quest'arma avrà sulla propria divisa e che si accenderà automaticamente non appena verrà tolta la sicura della pistola elettrica, così da controllarne l'operato. «Siamo in attesa del protocollo operativo che stabilirà spazi e modi d'intervento, ma siamo totalmente a favore del taser, perché sarà utilissimo a ridurre il contatto da una parte tra tutti i nostri poliziotti impegnati nelle varie sfaccettature del controllo del territorio e dall'altra tra chiunque sia recalcitrante a essere sottoposto a misure come l'arresto. Insomma, servirà a ricondurre certi comportamenti a una forma di legalità. Ringrazio il capo della polizia Franco Gabrielli perché ha scelto anche Milano, riconfermata come capitale della sicurezza, per sperimentare la pistola elettrica. Lo spray al peperoncino? Non mi sembra sia servito granché» spiega Mauro Guaetta, segretario provinciale del Siulp (Sindacato italiano unitario lavoratori polizia). Favorevole ma perplesso il segretario provinciale di Milano, Monza e Brianza del Sap (Sindacato autonomo di polizia), Massimiliano Pirola. «Ogni anno in Italia restano feriti seimila appartenenti alle forze dell'ordine per cui ben venga il taser - è il suo esordio -. Speriamo non segua però lo stesso percorso delle telecamere date in sperimentazione alle Volanti a partire dal 2015: da tempo sono tutte bruciate e il Dipartimento non le ha mai sostituite. Lo stesso dicasi per lo spray al peperoncino: la Polfer, ad esempio, non ne viene dotata da tempo». «Il taser servirà come strumento di coercizione fisica per immobilizzare eventuali esagitati che si oppongono, ad esempio, a un fermo - conclude Pirola -. Tuttavia, oltre che a tutela del cittadino, sarà anche utile per fare bene il nostro mestiere, affinché, grazie alle telecamere, non ci siano più buchi neri e zone d'ombra nel nostro operato. Ricordiamo che in caso di procedimenti penali nessuno ci risarcisce delle spese legali a meno che il processo non si concluda per noi con una assoluzione piena; se c'è prescrizione o archiviazione dobbiamo arrangiarci». Parlando poi direttamente con un operatore, un ispettore delle «Volanti», che naturalmente desidera restare anonimo, emergono altri «se» e altri «ma» sull'utilizzo del taser. «Io dico: datemelo, ma tutelatemi anche - sbotta il poliziotto -. Noi che stiamo in strada siamo sempre caricati da tante, troppe aspettative. Lo spray al peperoncino non serve proprio a niente, lasciatemelo dire, il taser invece ci aiuterà molto e aiuterà i cittadini a sentirsi più sicuri. Il poliziotto però avrà sempre una responsabilità penale, nonostante la presenza della telecamera sulla divisa, nel caso in cui la pistola elettrica fosse in qualche modo lesiva o addirittura si rivelasse letale utilizzata contro un soggetto che soffre ad esempio di patologie cardiache particolarmente gravi e che per ovvie ragioni noi non possiamo conoscere. Insomma: se accade qualcosa al fermato, siamo sempre e solo noi a doverne rispondere». Su questo punto si inserisce il battagliero segretario regionale del sindacato Ugl polizia di Stato, Emanuele Brignoli. «Se usando il taser, ad esempio per bloccare un rapinatore che si oppone all'arresto, lo stesso dovesse morire, magari per una malformazione cardiaca, non si dovrebbe aprire un procedimento penale a carico del poliziotto che ha utilizzato questa pistola elettrica, perché nel 99 per cento dei casi ha fatto solo il suo dovere e non deve passare guai - sottolinea -. Si dovrebbe invece indagare su chi quel furto lo ha commesso. Servono quindi adeguate procedure e norme di legge perché i cattivi, nella stragrande maggioranza dei casi, non siamo noi o i cittadini in cerca di sicurezza»."
Giovane crivellato di colpi a Portici in un agguato di camorra,"Ancora una volta dobbiamo raccontare la camorra e la terribile violenza che questa piaga è in grado di scatenare nel napoletano. Intorno alle 2:30 della scorsa notte, infatti, un giovane è stato crivellato dai colpi in varie parti del corpo. Il tentato omicidio, di chiara matrice camorristica, è avvenuto a Portici. La vittima, al momento, verte in condizioni disperate presso l'ospedale Loreto Mare. A trasportare il ragazzo in ospedale c'ha pensato un amico che ha assistito all'accaduto. I medici, nel vederlo arrivare, hanno immediatamente capito la gravità delle condizioni e sono intervenuti con un codice di massima emergenza. Il giovane ha subito un delicatissimo intervento chirurgico e, a questo punto, le informazioni si fanno frammentarie. Le indiscrezioni provenienti dall'ospedale affermano che i medici hanno estratto almeno quattro proiettili; distribuiti tra gli arti inferiori, gli arti superiori e l'addome. Al momento, il ragazzo si trova ricoverato nel reparto di Rianimazione. Le indagini sul gravissimo raid di camorra sono partite immediatamente. Le forze dell'ordine hanno svolto tutti gli accertamenti del caso per identificare quanto prima le generalità della vittima e ricostruire la dinamica dell'agguato. A quanto pare, i sicari non hanno esitato neanche un istante e, una volta individuato l'obiettivo, hanno aperto il fuoco."
"Vatileaks, il monito di papa Francesco: ""Non si può parlare di povertà e poi vivere come un faraone""","""La Chiesa deve parlare con la verità e anche con la testimonianza: la testimonianza della povertà "" . Mentre tra le stanze dei Sacri Palazzi infiamma il nuovo Vatileaks , papa Francesco tuona contro i corvi e contro quei cardinali il cui stile di vita sta dando scandalo in tutto il mondo. ""Se un credente parla della povertà o dei senzatetto e conduce una vita da faraone - avverte in un'intervista rilasciata a Straatnieuws - questo non si può fare"" . Poi, nell'omelia della Messa a Santa Marta, ha rimarcato duramente il concetto: ""Nella Chiesa ci sono questi, che invece di servire, di pensare agli altri, di gettare le basi, si servono della Chiesa: gli arrampicatori, gli attaccati ai soldi. E quanti sacerdoti, vescovi abbiamo visto così. È triste dirlo, no?"" . Nell'intervista al giornale di strada olandese, Bergoglio parla di due tentazioni. ""La Chiesa - dice - deve parlare con la verità e anche con la testimonianza: la testimonianza della povertà. Se un credente parla della povertà o dei senzatetto e conduce una vita da faraone: questo non si può fare. Questa è la prima tentazione. L'altra tentazione è di fare accordi con i governi. Si possono fare accordi, ma devono essere accordi chiari, accordi trasparenti. Perché c'è sempre la tentazione della corruzione nella vita pubblica. Sia politica, sia religiosa"" . Papa Francesco ricorda, quindi, di quando l'Argentina sotto il regime dei militari è entrata in guerre con la Gran Bretagna per le Isole Malvine. ""La gente dava delle cose - racconta - ma ho visto che tante persone, anche cattolici, che erano incaricati di distribuirle, le portavano a casa. C'è sempre il pericolo della corruzione "" . Bergoglio zittisce quindi chi accusa la Chiesa di essere molto ricca e di non fare abbastanza per i poveri. ""I beni immobili della Chiesa sono molti - fa notare - ma li usiamo per mantenere le strutture della Chiesa e per mantenere tante opere che si fanno nei paesi bisognosi: ospedali, scuole"" . E ricorda che, quando è stato firmato il Concordato, il governo italiano ha offerto alla Chiesa un grande parco a Roma. La risposta di Pio XI è stata netta: ""Basta un mezzo chilometro quadrato per garantire l'indipendenza della Chiesa"" . ""Questo principio vale ancora"", spiega il Pontefice assicurando che, pur essendo molti, i beni immobili della Chiesa vengono usato ""per mantenere le strutture della Chiesa e per mantenere tante opere che si fanno nei paesi bisognosi"" . Giusto ieri ha chiesto di inviare in Congo 50mila euro per costruire tre scuole. Quanto ai "" tesori della Chiesa"", il Papa ci tiene a far presente che non sono ""della Chiesa"", ma dell'umanità. ""Per esempio - continua - se io domani dico che la Pietà di Michelangelo venga messa all'asta, non si può fare, perché non è proprietà della Chiesa. Sta in una chiesa, ma è dell`umanità. Questo vale per tutti i tesori della Chiesa"" . Nonostante questo, il Vaticano ha già iniziato a vendere alcuni regali. I proventi della vendita vanno a monsignore Konrad Krajewski. E poi c'è la lotteria. ""C'erano delle macchine che sono tutte vendute o date via con una lotteria e il ricavato è usato per i poveri - conclude il Santo Padre - ma ci sono cose che si possono vendere e queste si vendono"" ."
"L'Isis festeggia: ""Buone notizie per i musulmani di Tunisia""","In Tunisia vengono ammazzati i turisti e i tagliagole musulmani esultano. ""Buone notizie per i musulmani di Tunisia e uno choc per miscredenti e ipocriti, specie coloro che affermano di essere acculturati"" . Un account che appartiene a Iyad El Baghdadi e che sostiene lo Stato islamico ha esultato su Twitter la carneficina al Museo del Bardo a Tunisi. ""Isis plaude all’attacco a Tunisi con post su Twitter e chiama i tunisini a seguire i loro fratelli"", a riferirlo è su Twitter la fondatrice del Site Rita Katz. Dalla Tunisia è partito il maggior numero dei 15mila miliziani stranieri entrati a far parte dell' Isis . Sarebbero infatti almeno 2.400 i tunisini, in gran parte diplomati e disoccupati, andati in Iraq e in Siria per entrare a far parte del gruppo jihadista, mentre migliaia sono stati fermati dalle autorità. Stime ufficiali del governo di Tunisi indicano che circa tremila tunisini, la maggior parte di età inferiore ai 30 anni, sono andati a combattere in Siria e l’80 per cento di loro ha aderito al gruppo guidato da Abu Bakr al Baghdadi . Di questi circa 450 sarebbero stati uccisi e una sessantina si ritiene che siano nelle carceri del regime di Bashar al Assad . Inoltre 9mila tunisini sarebbero stati fermati dalle autorità di Tunisi nell’intento di andare a combattere in Siria. Di questi, secondo il ministro degli Interni Lofti Ben Jeddou, tra i 400 e i 500 sono rientrati in patria. Si tratta soprattutto di diplomati e disoccupati, in un Paese, la Tunisia, che è tra quelli arabi maggiormente istruiti con una popolazione di 11 milioni di persone, dove la disoccupazione resta alta. Sebbene solo una minoranza dei tunisini abbia espresso pubblicamente il suo sostegno all’Isis, tutti coloro che hanno meno di trent’anni conosco qualcuno che è partito per la Siria o l’Iraq per unirsi al gruppo, o qualcuno che è morto combattendo. Aderire al Califfato è infatti vista come un’opzione per elevare il proprio standard di vita o eliminare i confini arbitrari che per un secolo hanno diviso il mondo arabo. In un Paese dove il 99% della popolazione è musulmana, il governo ha messo al bando più di 150 organizzazioni civili musulmane, chiuso moschee e arrestato almeno duemila giovani con accuse legate al terrorismo. Attivisti per i diritti umani denunciano arresti arbitrari e torture sui detenuti alla pari di quelle perpetrate sotto il regime Ben Ali rimasto in carica dal 1987 e fino al gennaio 2011 quando è stato deposto dalla Rivoluzione dei Gelsomini. La Tunisia ha una lunga storia di uomini inviati a combattere il jihad nella Striscia di Gaza, in Afghanistan, in Cecenia e in Iraq, ma, avvertono gli analisti, i numeri non sono mai stati pari a quelli odierni verso la Siria o l'Iraq."
Ricatto Dem a Trump: gli Usa bloccati,"New York Mar-a-Lago deve attendere. Il presidente americano Donald Trump è costretto a rimandare le celebrazioni in Florida per il suo primo anniversario alla Casa Bianca, tenuto ostaggio del Senato incapace di giungere ad un accordo per evitare lo shutdown: il congelamento delle attività federali non essenziali è scattato alla mezzanotte di ieri ora di Washington, al termine di una corsa contro il tempo per arrivare ad un'intesa prima della scadenza fissata. Ad un anno esatto dall'insediamento del tycoon, il Senato dalla debole maggioranza repubblicana infligge così un nuovo colpo al Commander in Chief - dopo aver affossato in estate la riforma sanitaria per sostituire l'Obamacare - con la temuta paralisi del governo federale. Per passare, il testo aveva bisogno di 60 voti, mentre ne ha ottenuti solo 50 a favore (e 49 contrari): anche quattro dissidenti repubblicani hanno votato contro, Jeff Flake, Lindsey Graham, Mike Lee e Rand Paul. John McCain, invece, era assente a causa della malattia. Ieri mattina il Senato si è riunito nuovamente alla ricerca di un'intesa, ma le posizioni sembrano distanti. L'accusa dell'opposizione è che il presidente non ha lavorato per un accordo bipartisan, in particolare sul nodo dei dreamer, gli immigrati arrivati da bambini negli Stati Uniti con genitori illegali. Trump, invece, punta il dito contro i democratici, che «vogliono lo shutdown per sminuire il grande successo dei tagli alle tasse e ciò che comportano per la nostra economia in crescita». «Sono più preoccupati degli immigrati illegali che delle nostre valorose forze armate e della sicurezza ai confini meridionali - aggiunge - Avrebbero potuto trovare facilmente un accordo ma hanno preferito la politica dello shutdown». «È il primo anniversario della mia presidenza e i democratici hanno voluto farmi un bel regalo», attacca ancora con l'hashtag #DemocratShutdown, sottolineando che bisogna conquistare più seggi repubblicani nel 2018. Dal 1976 i blocchi dell'attività non essenziale del governo federale sono stati 17, ma rispetto a quelli passati - l'ultimo di 16 giorni nel 2013, durante la presidenza di Barack Obama - è la prima volta che avviene con un partito che controlla sia la Casa Bianca sia le due Camere. «È lo shutdown di Trump», ribatte il leader della minoranza dem al Senato, Chuck Schumer. L'Asinello accusa il presidente, con le sue politiche radicali sull'immigrazione, di trascinare il paese nella paralisi, e spera di cavalcare questa teoria anche in occasione delle elezioni di Midterm per ribaltare la maggioranza. C'è il rischio però che si trasformi in un boomerang politico, e negli stati dove si corre per il rinnovo di Camera e Senato, per i democratici potrebbe essere difficile difendere la scelta dello shutdown. Trump potrebbe così rafforzare il consenso con la sua base conservatrice, mostrando loro di aver fatto di tutto pur di difendere una delle promesse della campagna elettorale, la lotta all'immigrazione clandestina. Visto anche che dopo il divorzio dal suo ex stratega Steve Bannon, The Donald potrebbe vedere indebolito il rapporto con quella fetta di elettori, di cui l'ex numero uno di Breitbart News era garante. Buona parte degli effetti dello shutdown, tuttavia, sono di fatto rimandati a domani con la non riapertura degli uffici, visto che la paralisi è iniziata durante il fine settimana. E intanto, migliaia di persone sono tornate in piazza da Washington a New York, da Los Angeles a Chicago, per la «Marcia delle donne», questa volta guardando alle elezioni di Midterm."
Arriva a Napoli il corso di galateo per cani,"Un corso di buone maniere per cani che vivono in città. Perchè alle volte basta un niente per andare su tutte le furie e si dimentica l'abc della buona educazione. Succede agli esseri umani ma succede anche ai nostri amici a quattrozampe. Un abbaiare persistente, un violento strattone al guinzaglio, un'irruzione senza museruola nel parco giochi frequentato dai bambini. Per questo è nato un corso di galateo per cani itinerante, il ""Pro plan dog training"" che sabato 9 e domenica 10 ottobre farà tappa a Napoli alla Villa comunale. Le lezioni, gratuite, sono suddivise su due livelli, base e avanzato. I temi scelti affrontano le situazioni tipiche della vita di città, ottenere le posizioni di seduto e fermo, passeggiare nel parco assieme agli altri cani. Si passerà dagli esercizi di attenzione e condotta a quelli di controllo, infine ci si dedicherà al gioco, per divertirsi con il proprio cucciolo senza dimenticare l'abc della sicurezza e del galateo. Sponsor dell'iniziativa è Purina che metterà a disposizione istruttori cinofili e medici veterinari nutrizionisti. Il primo step sarà la valutazione di affinità padrone-animale. Gli esperti sottoporranno i partecipanti a un test e valuteranno la sintonia in una scala da 1 a 10, non mancheranno i consigli per migliorare il rapporto. «Lo scopo del corso è proprio quello di aiutare cane e padrone a capirsi e a conoscersi meglio - spiegano gli organizzatori - Offriremo consigli, mostreremo i segreti e presenteremo le regole base. Tra i problemi più diffusi ci sono la difficoltà a far rispettare i comandi, l'agitazione e la tendenza ad abbaiare senza un motivo apparente. Di fronte a queste difficoltà il proprietario può sentirsi smarrito"". Il galateo itinerante è stato anche a Firenze, Verona e Milano. In primavera riprenderà la sua corsa."
"Roma, legionella e topi: è allarme nella Corte d'Appello","È scattato l'allarme legionella nella sede della Corte d’Appello di Roma . ""Durante controlli di routine abbiamo trovato nell’impianto di dolcificazione dell’acqua presenza elevata del batterio della legionella "", ha detto il presidenteLuciano Panzani nel corso di un’assemblea indetta con i dipendenti in cui ha precisato che l’Arpa sta monitorando la situazione e che saranno necessari almeno 40 giorni lavorativi per completare l’opera di risanamento e sanificazione degli impianti. Così sono state spostate le udienze della sezione lavoro e chiuse le sale usate abitualmente per convegni e dibattiti. Nell'edificio sono stati trovati anche dei topi ""L a bonifica è già iniziata"", ha detto Panzani, ""ma noi stiamo pagando le conseguenze di alcuni lavori di sbancamento della collina qui vicino e la presenza di un campo nomadi a pochi passi dagli uffici giudiziari"". In sei mesi tra gli impiegati si sono verificati almeno cinque casi di polmonite e la preoccupazione è palpabile: "" Ritengo che gli interventi siano stati tempestivi"", ha ripetuto Panzani, ""E mi risulta che i casi di polmonite siano stati tutti positivamente risolti"""
"Pyongyang: ""Obama si comporta da scimmia"". Nuovo blackout internet","Dopo la marcia indietro della Sony, che aveva già deciso di non mandare in sala il film The Interview , la pellicola con Seth Rogen e James Franco è stata proiettata in trecento sale indipendenti negli Stati Uniti. E il successo, come era prevedibile, è arrivato, con oltre un milione di dollari guadagnato in brevissimo tempo. Dopo le minacce arrivate da un gruppo di hacker perché il film non uscisse, dietro le quali l'intelligence statunitense ha visto la mano della Corea del Nord , il film si è trasformato in un'icona della libertà di espressione, nonostante la dubbia qualità. E Pyongyang non ha risparmiato critiche. Ci ha pensato per primo il presidente Obama a condannare la scelta di Sony di non fare uscire il film . Poi è arrivato il dietrofront. E oggi la Corea del Nord ha detto la sua, con il portavoce della Commissione nazionale della Difesa che ha descritto come ""disonesto e reazionario"" The Interview , che offende ""la dignità della nostra leadership suprema"" e ""fomenta il terrorismo"". La ragione è presto detta. Nel film si racconta di un tentativo dei servizi segreti di uccidere Kim Jong-Un , servendosi di un giornalista diretto in Corea del Nord per un'intervista. Un affronto per Pyongyang che ha rincarato la dose attaccando Obama con parole di un razzismo per nulla velato: ""Parla sempre in modo irresponsabile e si comporta come una scimmia in una foresta tropicale"". I coreani hanno anche accusato gli Stati Uniti per un blackout alla rete internet che ha colpito il Paese due giorni prima di Natale. Il portavoce della Commissione, citato dall'agenzia stampa ufficiale KCNA , ha poi negato qualsiasi legame tra l'hacking ai danni della Sony e Pyongyang. E nella sera di sabato la Corea è rimasta di nuovo senza internet per almeno un paio d'ore. Lo scrive l'agenzia cinese Xinhua , che parla di un blackout durato dalle 19.30 alle 21.30 locali."
"Ancora grave la situazione di Ciro Esposito, il tifoso ferito","Dopo cinque settimane di agonia, le condizioni di Ciro Esposito, il tifoso partenopeo ferito durante gli scontri avvenuti in occasione della finale di Coppa Italia, restano ancora allarmanti. Tenuto in vita grazie al respiratore artificiale presso una struttura ospedaliera della Capitale, il ragazzo non riesce ancora a parlare. La madre, Antonella Leardi, rimane fiduciosa anche se le speranze che Ciro riesca a sopravvivere sono appese ad un filo. La famiglia Esposito è temporaneamente bloccata a Roma, per seguire da vicino l'odissea del figlio, eccezion fatta per i suoi due fratelli, rimasti a Napoli. Intanto, il Presidente del Napoli De Laurentis si è preso carico delle spese di alloggio della famiglia, che ha apprezzato il gesto. Sempre stando alle dichiarazioni della madre, negli ultimi giorni sarebbe giunta una visita di un esponente del Governo, in totale segretezza. La famiglia ha ringraziato per l'interessamento, sebbene rimanga la forte preoccupazione per le condizioni del ragazzo, che giunto alla quinta settimana di ricovero ha smesso addirittura di muovere le mani. Intanto è stato aperto uno speciale conto che servirà a raccogliere i fondi necessari ad intraprendere il percorso di riabilitazione, nel caso in cui Ciro riesca lasciarsi alle spalle il suo lungo calvario. Ad ogni modo la Magistratura ha formalmente avanzato la richiesta di interrogare il giovane, sebbene le sue condizioni precarie non consentano attualmente di adempiere alla convocazione in sede processuale. Mentre tutti attendono il Mondiale, non solo in Brasile, c'è chi rischia di morire per un pallone."
Renzi dovrà pagare all'Ue una multa da 20 milioni per i rifiuti campani,"Una nuova multa salatissima. E sempre per colpa della pessima gestione dei rifiuti in Campania . La Corte di giustizia europea ha condannato l'Italia a sborsare 20 milioni di euro per il mancato adeguamento alle regole europee del sistema di raccolta e gestione dei rifiuti . ""La multa - minacciano i giudici della Corte - sarà maggiorata di 120mila euro per ogni giorno di mancata applicazione delle regole dal giorno della sentenza"" . Per gli stessi motivi la Corte di giustizia europea aveva già condannato l’Italia nel marzo del 2010. Dal momento che il Belpaese non ha messo in atto quella sentenza, la Corte ha inflitto al paese una multa, come prevede la procedura di infrazione Ue. Nonostante le migliaia di infrazioni avviate dalle istituzioni Ue contro gli stati membri, solo una decina si sono tradotte in multe, e soltanto a seguito di prolungate inadempienze. L’Italia ha già il primato negativo della multa più pesante mai inflitta dalla Corte, quella dello scorso dicembre sulle discariche illegali , per cui l’Italia è stata condannata a pagare un’ammenda forfettaria di 40 milioni di euro a cui sono previste aggiungersi penalità fino a un massimo di 42,8 milioni per ogni semestre che passerà dalla sentenza di dicembre fino alla messa in regola delle discariche illegali. Nella sentenza di oggi la Corte di giustizia europea mette in evidenza il problema dell'eliminazione delle ecoballe nonché ""il numero insufficiente di impianti aventi la capacità necessaria per il trattamento dei rifiuti urbani nella Regione Campania"" . In una nota che accompagna la sentenza odierna, la Corte sottolinea poi che ""tenuto conto delle notevoli carenze nella capacità della regione Campania di smaltire i propri rifiuti, è possibile dedurre che una siffatta grave insufficienza a livello regionale può compromettere la rete nazionale di impianti di smaltimento dei rifiuti"" . E sottolinea il rischio di ""compromettere seriamente la capacità dell’Italia di perseguire l’obiettivo della autosufficienza nazionale nello smaltimento dei rifiuti"" ."
"Rogo autobus Atac, Carmen Di Pietro: ""Ho sentito puzza, così mi sono salvata""","Un autobus dell'Atac ha preso fuoco nel pieno centro di Roma , in via del Tritone, spaventando i cittadini e i turisti e provocando un ferito. Immediato l'intervento dei carabinieri e dei vigili del fuoco, che hanno lavorando per spegnere le fiamme che hanno avvolto completamente il mezzo di trasporto e sollevato un'altissima colonna di fumo. La testimonianza Pochi istanti dopo le fiamme sul profilo di Carmen Di Pietro è apparsa una foto della showgirl. Alle sue spalle il mezzo Atac avvolto dal fumo: "" Non me l'aspettavo, per almeno una settimana non prenderò i mezzi. Sono sotto choc "". Come riporta il sito di notizie Leggo , "" sul pullman c'era puzza di bruciato, sono scesa e dopo qualche secondo l'esplosione "", come ha raccontato la Di Pietro. La 52enne ha anche avanzato una polemica nei confronti dei soccorsi intervenuti nel rogo: "" Mi aspettavo che arrivassero dopo due minuti, e invece c'è voluto un po' ""."
"Istat: povertà assoluta per 2,5 milioni di italiani","Milano - L'ultimo dato diffuso dall'Istat è impressionante. In Italia circa due milioni e mezzo di persone vivono in povertà assoluta. Sono i ""poveri fra i poveri"". A trovarsi in questa condizione di estrema difficoltà sono 975 mila famiglie, il 4,1% dei nuclei familiari. L’Istat ha presentato un rapporto raccogliendo i dati del 2007, Dati che, rispetto al 2005, non sono cambiati: ""la povertà assoluta è rimasta stabile e sostanzialmente immutata"". Il fenomeno è concentrato al Sud dove la povertà assoluta arriva a 5,8%; il Nord si attesta al 3,5 e il Centro al 2,9. Più colpite le famiglie numerose La povertà incide di più sulle famiglie numerose (con un solo figlio minore è del 3,1%, sale al 3,8% e al 10,5% se i figli sono rispettivamente due o più di due); dove vivono anziani (5,4%); se il capofamiglia è donna (4,9%). Con il rapporto odierno, l’Istat introduce una nuova metodologia: stima la soglia della povertà assoluta tenendo conto della spesa mensile minima necessaria per acquisire un determinato paniere di beni e servizi considerati essenziali per vivere. Quali sono le soglie di povertà Questa soglia cambia a seconda dell’età, della composizione della famiglia, del luogo di residenza. Ad esempio, per una famiglia formata da una sola persona, fra i 18 e 59 anni, se vive in un’area metropolitana del nord la soglia è di 724,29 euro, se invece vive in un piccolo comune è 650,04 euro. Se la stessa persona vive in un grande comune del mezzogiorno la soglia scende a 520,18 euro. Famiglia con tre componenti Consideriamo una famiglia composta da padre, madre e figlio, con età sotto i 59 anni: la soglia di povertà assoluta è stabilita in 1.158,71 euro se vive in un’area metropolitana nelle regioni centrali, mentre è a 966,20 euro se risiede nelle regioni settentrionali. L’intensità della povertà, ossia la percentuale di quanto la spesa mensile delle famiglie assolutamente povere si colloca al di sotto della soglia di povertà, risulta pari al 16,3% e raggiunge il 18,2% tra le famiglie residenti al meridione."
"La polemica su MartoneÈ vero: troppi lavativi ""parcheggiati"" in aula","La figura dello studente lavoratore divenne una realtà negli anni Settanta in tutta Europa, in seguito ai movimenti sessantotteschi e alle loro richieste di una maggiore democrazia nella scuola e nell’Università. Si istituirono corsi serali specifici per chi - giovane e meno giovane - intendeva studiare e non poteva farlo negli orari tradizionali. Così lo studente lavoratore divenne un’icona del socialismo reale in terra d’Occidente. In lui si riconosceva il messaggero della coscienza di classe all’interno di un’istituzione, quella universitaria, che possedeva caratteristiche elitarie da distruggere. Se lo studente lavoratore non arrivava alla laurea, era irrilevante: importante era la sua presenza capace di illuminare i giovani universitari, più o meno figli di papà, che potevano così ricevere da lui l’esempio di un comportamento virtuoso: studiare e fare politica (di sinistra). L’esempio è, invece, un altro: una buona norma (dare l’opportunità di studiare a chi lavora) che rovina nella demagogia. Quei tempi sono lontani: gli studenti lavoratori sono oggi eccezioni; quando ci sono, non sono impegnati a fare i capi popolo per improbabili rivoluzioni comuniste; generalmente studiano con molta dedizione perché sanno cosa significa rimanere ignoranti; se li trovi in aula (questa è la mia esperienza), sono spesso tra coloro che partecipano con più entusiasmo. Quando ce la fanno, si laureano in ritardo rispetto ai tempi stabiliti, ma con successo. L’odierna demagogia senza ideologia - un po’ grottesca e un po’ becera - riesce a fare di tutta un’erba un fascio e non distingue gli studenti che ancora a 28 anni non si sono laureati. Ecco perché fa tanto scandalo la frase del vice ministro del lavoro, Michel Martone: «Se a 28 anni non sei ancora laureato, sei uno sfigato». Lo studente lavoratore oggi è, appunto, quasi scomparso e, comunque, è assolutamente da lodare se riesce a laurearsi, magari a quarant’anni. Altra cosa sono gli studenti a tempo pieno che si auto parcheggiano nell'Università senza laurearsi vuoi perché non ce la fanno intellettualmente, vuoi perché sono dei fannulloni. L'Università ha tanti affanni: gli studenti fuori corso sono un piccolo problema accademico che andrebbe risolto senza farsi troppi scrupoli. Dunque, ha buoni motivi per sentirsi offeso dal giudizio del vice ministro Martone chi è davvero uno studente lavoratore con le caratteristiche ricordate. Ma sono eccezioni a cui ovviamente non si riferiva il vice ministro. Tutti gli altri che a 28 anni non terminano gli studi, sono invece veri lavativi. Naturalmente escludo quelli che sono in ritardo perché hanno contratto una malattia, hanno avuto gravi problemi familiari. E mettiamoci pure chi ha patito delusioni sentimentali (soprattutto i maschi, essendo le femmine mille volte più sveglie di loro). Nel complesso, anche queste, eccezioni. Gli altri studenti, confermo, sono indolenti, non capiscono l'importanza di sostenere gli esami con regolarità, di laurearsi e cercare di entrare nel mercato del lavoro. Si difendono, per giustificare la loro permanenza fuori tempo massimo nell'Università, trovando colpe e responsabilità nell'istituzione, ma in realtà appartengono al genere antropologico del «bamboccione», che prolifica nelle famiglie in cui è assente l'autorevolezza del padre. Poi ci sono gli studenti che, nonostante la buona volontà, proprio non ce la fanno, vuoi perché non hanno la necessaria preparazione di base, vuoi perché mancano di un corretto metodo di studio. A costoro varrebbe la pena ricordare che la nostra cultura politica, dominante negli ultimi quarant'anni, nel celebrare la laurea come conquista dell'emancipazione sociale, ha colpevolmente umiliato il lavoro artigianale. Si dovrebbe riconsiderare il valore del lavoro nelle arti e nei mestieri e convincersi che non è degno di rispetto soltanto chi è laureato."
"Torino, arresti e perquisizioni: nel blitz pure la ""maestra dell'odio""","C'è anche Lavinia Flavia Cassaro, la cosiddetta "" maestra dell'odio "", tra le persone che questa mattina hanno subito la visita da parte delle forze dell'ordine. Sette abitazioni di antagonisti e No Tav sono state perquisite nelle indagini per i fatti di Torino di fine febbraio, quando un gruppo di antagonisti cercò lo scontro con la Polizia per impedire a CasaPound di tenere un comizio elettorale. A confermare la notizia è anche il sito di informazione di area, InfoAut . "" Questa la risposta del neo questore di Torino contro chi quel mercoledì sera ha voluto ribadire la propria rabbia contro 'i fascisti del nuovo millennio' asserragliati nell'hotel NH Ambasciatori nella centralissima corso Vittorio Emanuele II "", scrivono senza pentimento gli antifascisti . Ma la risposta dello Stato si è fatta sentire. Oltre alle perquisizioni, stamattina sono scattate le manette per due antagonisti, mentre un attivista è finito ai domiciliari e ""firme ed altre misure per i restanti compagni "". Le accuse sarebbero di lesioni e resistenza a pubblico ufficiale. Non è un caso che il neo questore di Torino si sia mosso rapidamente per accelerare le indagini e le perquisizioni. Gli scontri di febbraio segnarono un balzo non indifferente nella lotta dei centri sociali allo Stato. Durante i tafferugli i No Tav lanciarono bombe carta cariche di bulloni e pezzi di ferro o legno per aumentare la portata dei loro ordigni. Uno di questi esplose e trafisse con una scheggia un agente alla gamba. Le foto choc del poliziotto ferito da un bullone Forse ricorderete quanto successo. Quasi un mese l'area antagonista, No Tav e dei dei centri sociali si ritrovò in piazza per urlare il suo dissenzo contro la presenza di Simone Di Stefano in città. Ne scaturirono scontri con le forze dell'ordine, costretta all'uso degli idranti. Ad urlare più di tutti fu Lavinia Flavia Cassaro , maestra elementare in città, il cui "" dovete morire "" rivolto contro gli agenti in tenuta anti-sommossa ha indignato l'intero Paese. Su di lei ora pende una indagine e il ministero dell'Istruzione ha aperto un provvedimento disciplinare. Torino, la polizia usa gli idranti contro gli antagonisti"
"""Prelievo forzoso"" su migranti, Ai Weiwei chiude la mostra in Danimarca","L'artista cinese Ai Weiwei ha annunciato la chiusura della propria mostra a Copenhagen in segno di protesta contro la decisione del governo danese di sequestrare i beni di valore a tutti i migranti che entrano nel Paese. Ai Weiwei, noto per il suo impegno civile nel denunciare gli abusi dell'autoritario governo cinese , si è da poco recato nelle isole del Dodecaneso per visitare i campi di rifugiati che da mesi vi si sono installati. L'artista ha comunicato ieri la propria decisione di chiudere la mostra ""Ruptures"", annunciando contestualmente che la sua scelta è stata condivisa anche dalla Faurschou Foundation, nei cui locali l'esibizione è ospitata. La mossa di Ai Wei Wei segue solo di un giorno il voto favorevole del parlamento di Copenhagen di sequestrare ai migranti i beni mobili di valore superiore alle diecimila corone (circa 1450$). La misura adottata dal Paese scandinavo ha suscitato aspre critiche nelle cancellerie occidentali e nell'opinione pubblica, che in alcuni casi ha tracciato un parallelo con la confisca dei beni degli ebrei da parte dei nazisti durante la Seconda Guerra Mondiale."
"Quella sinistra ""democratica"" che vuole vietare la piazza al Pdl","Dopo l'ennesimo assalto giudiziario, il Pdl fa quadrato attorno a Silvio Berlusconi . La manifestazione di oggi a Brescia e quella di lunedì a Milano arrivano dopo i due bagni di folla in piazza del Popolo a Roma e in piazza della Libertà a Bari. Il partito delle procure sta, infatti, cercando di decapitare il centrodestra facendo fuori il Cavaliere a suon di sentenze. Ma il Pd, riunito per l'assemblea nazionale, ha lanciato strali e anatemi contro il Pdl alzado il livello dello scontro. Scontro che è stato subito raccolto dai centri sociali che hanno aggredito e pestato a sangue i sostenitori del Cavaliere. ""Oggi pomeriggio a Brescia. Tutti a fianco al presidente Berlusconi e al nostro sindaco Adriano Paroli"" . Su Twitter il segretario del Pdl Angelino Alfano chiama a raccolta tutto il popolo del centrodestra per scendere in piazza contro l'accanimento giuridico nei confronti del Cavaliere. La manifestazione a Brescia si è infatti fatta più stringente dopo la sentenza della Corte d'Appello sul caso Mediaset. Sentenza che mira a colpire Berlusconi dopo che alle ultime elezioni ha incassato quasi il 30% delle preferenze e che, negli ultimi mesi, l'asse tra Pdl e Lega Nord è schizzato in testa ai sondaggi. In caso di elezioni, infatti, il Cavaliere tornerebbe al governo. Un'eventualità che terrorizza la magistrura rossa che da vent'anni traspone la lotta politica nelle aule dei tribunali. Fino ad oggi Berlusconi ha avuto la meglio, ma negli ultimi mesi c'è stata da parte dei giudici militanti c'è stata una vera e propria recrudescenza negli attacchi. Da qui l'esigenza da parte del popolo del Pdl di far sentire la propria voce. A Roma come a Bari, lo slogan è stato sempre ""Giù le mani da Silvio"". Alfano non sarà l'unico esponente del governo a scendere in piazza. Anche i ministri Maurizio Lupi e Gaetano Quagliariello hanno fatto deciso di partecipare alla mobilitazione. ""Non è possibile contrapporre le identità alla lealtà al governo - ha spiegato il ministro delle Riforme - non dobbiamo arrivare a cancellare le identità, sarebbe una perdita per tutti"" . Al Pd, però, non va giù che Alfano e Lupi partecipino alla manifestazione. La prima a scagliarsi contro il ministro degli Interni è Rosy Bindi. ""Berlusconi ha annunciato un discorso pacato a Brescia - ha detto all’assemblea del Pd - ma possiamo dire pacatamente che è molto grave che il vicepresidente del Consiglio abbia annunciato la sua partecipazione alla manifestazione"" . Nel piddì c'è fermento. Lo stesso Guglielmo Epifani , pancor prima di ricevere la guida del partito, ha sferrato il suo primo attacco. ""Abbiamo tante mine e oggi è la giornata in cui qualcuno a Brescia sta mettendo un’altra mina"" , ha spiegato l'ex segretario della Cgil invitando il Pdl a non ""anteporre l’interesse personale a quello del Paese"" . Uno strappo che fa iniziare in un modo piuttosto ambiguo la sua avventura da leader piddì e che infastidisce non poco i vertici del Pdl. ""In questo modo Letta non dura"" , ha avvertito Renato Brunetta. Anche la democrat Donatella Ferranti, neoeletta alla guida alla commissione Giustizia della Camera, è andata all'attacco: ""In uno stato democratico le sentenze vanno rispettate, c’è un processo che non è ancora definito, queste manifestazioni lasciano il tempo che trovano"" . E ancora: ""Mi auguro che non partecipino a queste manifestazioni i rappresentanti del governo del Pdl, dobbiamo mantenere un grande equilibrio e un grande responsabilità in questo momento nell’interesse del Paese"" . Sempre all’assemblea nazionale del Pd, il vice ministro dell’Economia Stefano Fassina si è detto contrario alla mobilitazione del Pdl: ""Non c’è bisogno di essere anti berlusconiani per condannare senza se e senza ma le manifestazioni di Brescia e Milano, è sufficiente una cultura democratica ispirata alla costituzione"" . Se il Pd ha provato a togliere a parole al centrodestra il diritto di protestare contro la magistratura politicizzata, i centri sociali sono subito avvalsi della violenza fisica. È bastata, infatti, una scintilla per far salire la tensione e far volare le mani. Un folto gruppo di contestatori ha, infatti, accolto i sostenitori del Cavaliere sbraitando slogan e insulti: ""In galera, in galera!"" . Un militante del Pdl è stato pestato con pugni e calci poco prima di entrare in piazza. ""Stavo cercando di difendere un gruppo di anziani aggrediti e insultati da un gruppo dei centri sociali e per questo mi hanno aggredito con calci e pugni"" , ha raccontato il giovane col viso sanguinante e lo zigomo destro tagliato. Al fianco degli antagonisti anche numerosi grillini . Gli agenti di polizia, protetti da caschi e scudi, sono subito accorsi in via Bevilacqua che divide l’albergo dove sono riuniti i vertici del Pdl dal palco di piazza del Duomo. L’ex sottosegretario Daniela Santanché è stata uno dei politici più presi di mira. ""Stiamo lavorando a un governo di pacificazione - ha commentato sotto urla e fischi - se poi c’è qualcuno dall’altra parte che gioca contro perché non ha cuore l’Italia e gli italiani noi non saremo mai da quella parte"" . Poi, proprio quando è arrivato Berlusconi, i centri sociali hanno bruciato le bandiere del Pdl all'urlo di ""Brescia libera!"" ."
Europeo under 21: la Germania doma la Spagna e si laurea campione,"La Germania di Stefan Kuntz ""vendica"" l'Italia di Gigi Di Biagio, batte per 1-0 la Spagna di Celades e si laurea campione d'Europa. Un gol di Weiser al 40 del primo tempo ha messo ko le Furie Rosse che fino a questo momento non avevano mai perso una partita nella manifestazione. La Spagna , dunque, non è riuscita a ottenere la quinta vittoria all'Europeo under 21 nella sua storia, visto che ha messo in bacheca il titolo nel 1986, 1988, 2011 e 2013. La Germania , invece, aveva perso una sola partita, proprio contro gli azzurri ma questa sera non ha sbagliato contro un avversario che era assolutamente favorito sulla carta. Fa festa la Germania, dunque, che vince il suo secondo titolo Europeo visto che fino a questa sera aveva vinto solo nel 2009. I tedeschi tra l'altro hanno fatto un grande favore all'Italia che è la nazionale che detiene il record di vittorie ai campionati europei con ben 5 successi: nel 1992, 1994, 1996, 2000 e 2004."
"Callejon-Zapata, Napoli canta la Marsigliese","Il vecchio «Velodrome» di Marsiglia, un cantiere aperto con impalcature e gru dappertutto, lancia la volata del Napoli in Champions. Un successo pesante nell'economia della classifica del girone, anche alla luce di quanto accaduto a Londra dove il Borussia Dortmund fa il colpo in casa dell'Arsenal, creando una situazione di estremo equilibrio. Quella in terra francese era una verifica importante dopo il primo k.o. stagionale non certo indolore sul campo della Roma, anche se il Marsiglia degli ultimi tempi non ha dato seguito all'ottimo inizio in Ligue 1, e il Napoli supera l'esame brillantemente, pur con un finale di sofferenza quando il ghanese Andrè Ayew, già in gol con l'Inter anni fa, sembra poter riaprire la partita. Mertens inventa, Callejon e Zapata trasformano, Higuain manca invece un bersaglio facile. La scelta di Benitez di schierare il belga al posto di un Insigne in riserva (due partite in 4 giorni con Armenia e Roma senza lesinare energie) si rivela giusta, visto che la sua verve e i suoi movimenti saranno una spina nel fianco della difesa marsigliese. L'ex Real Callejon si conferma specialista in gol europei (12 presenze in Champions e otto reti con quella di ieri, la quinta stagionale con la maglia del Napoli). Ma la vera sorpresa della serata ventosa di Marsiglia è il giovane colombiano Zapata: subentrato a Higuain, impiega solo 9 minuti per timbrare il suo primo sigillo europeo. Esserci o non esserci, il tormentone shakespeariano in casa Napoli finisce poche ore prima del match: Gonzalo Higuain sarà in campo. Benitez riceve il sì del Pipita e così l'argentino torna titolare dopo quasi un mese, chiudendo il caso. Giocherà 58 minuti, vista la condizione fisica e soprattutto psicologica ancora non al top. Un Higuain al meglio non avrebbe certo sbagliato la conclusione sotto porta più facile da fallire che da trasformare. Ma a salvare la sua serata, comunque generosa, è l'assist che porta Callejon a spaccare la partita. Il gol dello spagnolo è la logica conseguenza di un match che il Napoli interpreta subito bene: squadra corta, grande personalità, raddoppi in chiusura sugli avversari. E tante occasioni da rete, con un Marsiglia che si affida al fuorigioco tenendo la difesa molto alta. Gli errori di Armero e quello più clamoroso di Higuain non abbattono la squadra di Benitez, decisa a far suo il risultato. Così, andata al riposo in vantaggio, la squadra partenopea controlla la reazione sterile del Marsiglia e colpisce ancora con un'azione da manuale iniziata da Hamsik e conclusa dal baby Zapata. Il gol di Ayew serve solo a peggiorare la differenza reti degli azzurri, ma non a ribaltare l'esito del match. Prima della partita scontri all'esterno e all'interno dello stadio, con lancio di lacrimogeni della polizia e strade attorno al «Velodrome» paralizzate. Alcuni pullman dei tifosi del Napoli vengono attaccati dagli ultrà del Marsiglia con un lancio di pietre e inizia una vera e propria caccia ai sostenitori azzurri. Due dei mezzi subiscono la rottura di molti finestrini, ma nessun ferito."
"Conti fra i migliori, De Roon fondamentale, Diamanti inutile","6 SPORTIELLO Nulla da fare sulle reti subite. Sfortunata l'uscita sul gol di Tello6.5 CONTI Fra i migliori, attacca, difende e protesta: rosso.6 TOLOI Vita facile con Babacar, dura invece con Kalinic.5.5 MASIELLO Bene per un'ora, poi sbanda.5.5 DRAMÈ Primo tempo impetuoso e gol sfiorato, ripresa sotto tono.6 CIGARINI Ordinato e puntuale, peccato non affondi.6,5 DE ROON Presenza fondamentale nel centrocampo nerazzurro, cattura palloni e fa ripartire.6 KURTIC Sgobba ma senza acuti (80' Borriello sv).6,5 D'ALESSANDRO Vivace e intraprendente. Picchiato duro deve lasciare (65' Gakpe 5 Spaesato).6 GOMEZ Guizzi dribbling e tanti calci nelle caviglie, esce acciaccato (59' Diamanti 5 Inutile). 5.5 PINILLA Poco e mal servito, ma condizione lontana.All. REJA 5,5 La squadra non è più quella dell'andata."
"Libia, l'ultimo saluto alle due vittime italiane","C'è anche Filippo Calcagno a Carlentini (Siracusa), per l'ultimo saluto a Salvatore Failla , il tecnico della Bonatti ucciso in Libia insieme al collega Fausto Piano. Calcagno, anche lui rapito in Libia e rilasciato, è arrivato nella chiesa di Santa Tecla accompagnato dalla moglie di Failla, Rosalba Scorpo. ""Un siciliano che parlava limbadese. Si figuri com’era radicato nella nostra comunità"", dice Pino Morello, sindaco di Limbadi (Vibo Valentia), giunto in Sicilia per il funerale. La messa è stata celebrata dall'arcivescovo Salvatore Pappalardo. Un lungo applauso ha accompagnato l’uscita dalla chiesa della salma. Il corteo si è mosso lentamente, tra lacrime e commozione. I giornalisti sono stati tenuti a distanza dalle forze dell’ordine, con un cordone di sicurezza davanti alla chiesa. Il presidente della Regione Siciliana, Rosario Crocetta , ha partecipato al funerale: ""Nessun commento - ha detto il governatore - non me la sento, è un momento di dolore, e il dolore va rispettato"". Un silenzioso corteo funebre e Capoterra (Cagliari) ha scortato sotto la pioggia la salma di Fausto Piano , verso il palazzetto dello sport, dove l'arcivescovo di Cagliari, Arrigo Miglio, ha celebrato le esequie. La salma di Piano è arrivata in Sardegna questa mattina verso le nove e, dopo la camera ardente allestita nell'aula consiliare del municipio, i concittadini del tecnico della Bonatti hanno raggiunto il palazzetto per i funerali. Le esequie sono iniziate con il saluto dell’arcivescovo di Cagliari Arrigo Miglio. ""Il volto della guerra è questo - ha detto monsignor Miglio ricordando anche la scomparsa del collega di Piano - fatto di lacrime e strazio. Lo scopriamo quando entra e ferisce la vita di una famiglia. Questa è una di quelle morti che ci cambiano: ci fa guardare lontano nello spazio e nel tempo. Ogni nostra scelta e non scelta tocca sempre tutti"". Un monito, quello dell’arcivescovo, contro l’indifferenza. La folla ha seguito in silenzio le parole di Miglio. In prima fila i familiari di Piano, con loro Gino Pollicardo, il collega scampato alla morte a Sabrata. Presente tra gli altri il presidente della Regione Sardegna Francesco Pigliaru, il sindaco di Capoterra Francesco Dessì e tanti altri primi cittadini della zona."
"Ds a due volti: a Roma no, a Firenze sì","Marco Bastiani da Firenze Se a Roma i Ds sono pronti alle barricate pur di non far approvare la nuova legge elettorale proporzionale, a Firenze la stessa Quercia non solo ha promosso e approvato una normativa regionale proporzionale, ma è stata disposta anche ad accordarsi con lopposizione di centrodestra per trovare un testo condiviso. Si riferisce proprio alla legge toscana il botta e risposta fra il coordinatore nazionale azzurro, Sandro Bondi («I Ds in Toscana hanno approvato una legge identica alla nostra») e il segretario della Quercia, Piero Fassino («Non sa di cosa parla»). La legge elettorale toscana, approvata il 7 maggio 2004, è stata votata da Ds, Verdi, An, Fi e Sdi e avversata solo da Margherita e Udc (Prc e Pdci si sono astenuti). Attuata con successo, ha portato il numero dei consiglieri da 50 a 65: unopzione voluta per laumento delle responsabilità legislative dei consigli regionali. È prevista lelezione diretta del presidente della Regione, con un premio di maggioranza per la coalizione che lo sostiene. La soglia di sbarramento è del 4 per cento (per i partiti collegati a presidenti che ottengono meno del 5 per cento dei voti) e dell1,5 per cento (per partiti collegati a presidenti che ootengono più del 5 per cento). Una normativa, dunque, estremamente simile a quella proposta in questi giorni dalla Cdl e pesantemente contestata dai Ds."
"Il Cav inciampa sul palco e scherza: ""Colpa della sinistra""","Piccolo incidente al Teatro della gioventù di Genova per Silvio Berlusconi , in città per una manifestazione a sostegno del candidato del centrodestra alle Regionali Giovanni Toti. Al termine del suo intervento sul palco, il leader di Forza Italia è inciampato su una pedana di legno ed è caduto. Le guardie del corpo e i militanti più vicini lo hanno immediatamente aiutato ad alzarsi. Sollevata la pedana e mostrandola al pubblico, Berlusconi ha scherzosamente commentato: ""Questa l’ha messa la sinistra..."" . Poi, sceso dal palco, ha attraversato il teatro accompagnato da un gran folla di simpatizzanti e dalla compagna Francesca Pascale e si è allontanato. Il Cav inciampa sul palco: ""Colpa della sinistra"""
"I rifugiati arrivano di notte in paese, il sindaco li rimanda indietro","È una mini-Goro, quella andata in scena a Quinto di Treviso ieri notte. Al centro del dibattito sempre loro: i rifugiati . Fatti arrivare, come spesso accade, di notte . Tentando di farla in barba a sindaco e residenti, per evitare proteste come quelle per cui è salito agli onori della cronaca il paesino in provincia di Ferrara dove il mese scorso erano state innalzate le barricate contro i profughi . Stavolta però i piani della questura sono andati a monte. Per colpa - o forse per merito, giudicate voi - del sindaco Mauro del Zilio che, come riporta l'edizione trevigiana del Gazzettino , si è opposto con tutte le proprie forze all'arrivo di un pulmino di profughi nel suo Comune. Era l'una di notte quando un mezzo carico di rifugiati ha parcheggiato davanti alla casa di accoglienza di suore Domus Nostra a Quinto di Treviso. Una struttura dove già sono ospitate undici persone. Quando il sindaco ha chiesto spiegazioni all'autista del mezzo, il conducente ha spiegato di star eseguendo gli ordini del questore . Tuttavia il primo cittadino non ha desistito e così il mezzo carico di stranieri ha dovuto fare marcia indietro: i migranti sono stati accomapgnati in un altro centro di accoglienza, questa volta a Fontanelle."
"Corruzione, sottosegretaria Vicari si dimette","L’inchiesta della Dda di Palermo, ""Mare monstrum"", causa uno scossone persino nel governo. Le indagini, partite da un giro di mazzette sui fondi riguardanti il trasporto marittimo, hanno fatto scattare gli arresti domiciliari per il deputato regionale Girolamo Fazio, ex primo cittadino di Trapani e di nuovo candidato a sindaco, e per il capo della segreteria particolare dell'assessore regionale alle infrastrutture e mobilità, Giuseppe Montalto. Portato in carcere, invece, l'armatore Ettore Morace , titolare della ""Liberty Lines"". Indagata per corruzione la sottosegretaria e senatrice Simona Vicari (Ap) e per concorso in corruzione il presidente della Regione siciliana Rosario Crocetta . La sottosegretaria Vicari annuncia le proprie dimissioni dall'incarico di governo, dopo aver appreso di essere indagata per corruzione con l'accusa di aver presentato un emendamento che abbassava dal 10 al 4% l' Iva sui trasporti marittimi, in cambio di un Rolex ricevuto a Natale dall'armatore Morace. ""Poiché la mia permanenza nell'incarico di sottosegretario al Ministero comporterebbe di affrontare quotidianamente una materia per la quale sono oggi sottoposta ad indagine, - dichiara in una nota - al fine di garantire a me e al mondo che è maggiormente interessato al trasporto marittimo e a tutto il governo che ho avuto l'onore di rappresentare, una maggiore serenità, ritengo opportuno rassegnare le mie dimissioni che mi consentiranno di meglio rappresentare all'Autorità giudiziaria tutte le ragioni per le quali sono assolutamente estranea a quanto contestato. In quella sede farò chiarezza - prosegue Vicari - anche del regalo ricevuto da Morace che nulla ha a che vedere con il ruolo di sottosegretario e l'impegno da me profuso per il riordino dell'intero settore"". ""Sono assolutamente tranquilla e certa della liceità della mia azione - chiarisce - essendomi, della vicenda, interessata nel pieno adempimento delle deleghe che mi erano state conferite e nella pienezza del ruolo di parlamentare che rivesto e questo per venire incontro alle esigenze dell'intero comparto marittimo. Se il signor Morace ne beneficerà - continua Vicari - ciò avverrà al pari di tutti i suoi colleghi che operano nel settore e senza alcun privilegio personale"". Il ministro dei Trasporti, Graziano Delrio , accoglie positivamente il passo indietro della Vicari: ""Apprezzo il gesto di dimettersi della senatrice Simona Vicari da sottosegretaria al Mit. Mi auguro che questo consentirà anche di chiarire la correttezza di un provvedimento legislativo rivolto a tutto il settore marittimo"". Parole di apprezzamento anche da Angelino Alfano , ministro degli Esteri e leader di Ap: ""È un gesto (il passo indietro della Vicari, ndr) che non chiede nulla se non grande rispetto perché è un gesto libero, autonomo, forte, coraggioso, da parte di una persona seria e leale sempre, che vuole chiarire e chiarirà, ma senza lasciare spazio a strumentalizzazioni a cui purtroppo questi tempi ci hanno abituato. Da parte mia e del partito di cui Simona Vicari fa parte, pieno sostegno e grande amicizia per la decisione che ha preso e che - intendo sottolineare - non le è stata richiesta in alcun modo da alcuno""."
"Follower contro Morandi: ""I migranti portali a casa tua""","""Welcome to Munich"". Benvenuti a Monaco. Sono stati accolti così i profughi a Monaco di Baviera , con braccia aperte, sorrisi e striscioni carichi di entusiasmo. C'è chi in Italia e' rimasto piacevolmente colpito da questa accoglienza e non e' proprio riuscito a frenare la voglia di comunicare la sua gioia. Infatti, Gianni Morandi , ha scritto un post sul suo profilo Facebook che recita così: "" Sono rimasto molto colpito da come queste persone hanno accolto i migranti che arrivavano nella loro città. Immagini commoventi! Quindi esiste ancora, e non solo in Germania , il senso di solidarietà, generosità e accoglienza verso chi fugge dalla guerra e dalla fame e cerca un futuro migliore. Poi ieri è arrivato un altro segnale forte da Francesco, veramente un grande Papa!"" E' bastato questo post per scatenare il web, e nel giro di pochissimo tempo sono fioccate le polemiche. Addirittura qualcuno dei suoi fan lo mette in guardia da subito: "" Caro Gianni, adesso però devi prepararti psico-fisicamente ai 50.000 commenti tutti uguali con scritto ....eh allora apri le porte di casa tua e prendine su un po'!"". Gianni risponde con un fatale ""Ci sto pensando"". Subito inveisce contro di lui Mony che scrive: "" Come dice il tuo amico Piero portateli a casa tua ...anche in Italia abbiamo famiglie che dormono sotto i ponti ...quelli caro gianni però nn si aiutano ...maledetto governo..."" A seguire c'è il commento di Silvia: "" È se facessero del male a tua moglie e a tuo figlio? O a te? Sai che quando apri certe porte... corri anche questo rischio... ormai è dimostrato... riusciresti a perdonartelo? Ci riusciresti a convivere? Non e' finita qui, perché qualcuno dei followers di Morandi pensa che questo post sia stato una mossa propagandistica:"" Ma credete ancora che sto cantante che fa tanto il buonista accoglie sta gente??? Ma non vedete che il signor morandi e' solo uno sbruffone ...che usa la storia di questa gente immigrata per farsi solo pubblicità in più. ... ma che si vergognasse."" C'è poi chi accusa la Germania di dare accoglienza solo ai veri profughi, selezionando quelli intelligenti e acculturati. O chi ancora ci vede dell'ipocrisia dietro l'accoglienza che Monaco ha riservato, riportando alla mente la scena in cui Angela Merkel fece piangere una bambina palestinese scappata con la famiglia dal Libano dicendo:""Non possiamo accogliere tutti"". E' evidente che il post di Gianni ha scatenato un argomento che si scontra con la disperazione e l'esasperazione della maggior parte dei cittadini italiani, che stentano ad arrivare a fine mese. E dopo aver aperto i centri di accoglienza, le caserme, gli asili, allestito tendopoli e dopo il business delle case invendute e delle cooperative che ci fanno la cresta, ci manca solo che gli italiani aprano le porte delle loro case, dove comunque, a conti fatti, forse i migranti non ci starebbero nemmeno tutti."
Diavolo ed esorcismo: cosa ribolle nell'anima,"Katia Noventa Sin dai tempi più antichi i misteri che avvolgono il concetto di anima sono stati oggetto di ricerche e indagini filosofiche che hanno dato origine a un patrimonio letterario e culturale inestimabile. L'uomo ha sempre sentito il bisogno di conoscere e comprendere il significato della sua vera essenza, la sua natura più intima e profonda, il proprio soffio vitale. A dispetto di una società sempre più tecnologica e progredita, l'essere umano arreca ancora in sé il bisogno di credere in qualcosa di trascendente, in un potere superiore che guida, protegge e, a volte, svela i misteri della vita futura. In questa meccanica razionale, esattamente come è successo nella storia ogni qualvolta i valori laici e la razionalità hanno preso il sopravvento, si assiste ad un potente ritorno al passato, all'universo della magia e dell'iniziazione, dei riti sacri e del mito. Oggi l'esoterismo e la magia trovano nuovi adepti e incontrano una vasta diffusione anche tra i più giovani. Secondo le stime del Codacons, maghi e cartomanti in Italia si spartiscono 13 milioni di clienti con un giro di affari che sfiora gli otto miliardi annui. Questo perché alla crisi inesorabile delle ideologie politiche e laiche, la cultura risponde creando spazi interiori, rivolgendosi a una spiritualità che non sempre rispecchia i dettami delle religioni ufficiali. Il convegno «Voci dai Mondi», organizzato dall'Associazione Culturale Anima Eventi - in programma domenica dalle 9.30 alle 18.45 a Palazzo Castiglioni in corso Venezia 47 - si propone come una giornata che affronta i diversi misteri che avvolgono il concetto di anima. Nella prima parte verranno affrontati da esponenti del mondo scientifico e spirituale tematiche quali la reincarnazione e le esperienze di pre-morte. La ricerca delle vite passate, anche attraverso l'ipnosi regressiva, è una pratica assai diffusa. Questo accade perché, nella spiritualità contemporanea, è diffusa l'idea che scoprire chi eravamo nella nostra vita precedente può darci molte indicazioni su come vivere la vita presente e sull'origine dei nostri problemi. A riguardo interverranno due medici psichiatri, Angelo Bona e Bruno Renzi, che hanno dedicato molti anni alla ricerca sull'ipnosi regressiva. Quando si parla di anima non si può non prendere in considerazione il nemico per eccellenza dell'integrità animica: il diavolo. Nei secoli e nelle più svariate letterature a questo simbolo del male sono stati attribuiti molti nomi ed epiteti. La credenza del demonio e della sua azione malefica non è un retaggio di vecchie superstizioni. Basti pensare che nella diocesi di Milano sono raddoppiati i sacerdoti esorcisti, passati da sei a dodici. Da un punto di vista più razionale, credere che una potenza invisibile possa essere la causa delle nostre sofferenze è la strada più comoda per delegare a un intervento esterno a noi malesseri, paure e profondi disagi. Ma che cosa succede durante un esorcismo? Quali sono i meccanismi mentali che si instaurano nella mente di chi crede di essere posseduto? Esiste un intervento soprannaturale o si tratta solo di superstizione? Durante il convegno Andrea Sanguigni, vincitore insieme all'antropologa Federica di Giacomo della sezione «Orizzonti» del Festival del cinema di Venezia, parlerà del suo documentario grazie al quale ha potuto seguire per tre anni l'attività di un frate esorcista in Sicilia. È la storia dell'incontro fra la pratica esorcista e la vita quotidiana, non un film sulla religione ma su come la religione può essere vissuta."
Cresce la pressione su Macron: il caso Benalla lo fa traballare,"Dalle stelle alle polemiche politiche. La vittoria del Mondiale di calcio per Macron può rivelarsi un incredibile autogol, molto peggio di quello segnato da Mandzukic alla finale di Mosca. A infastidire i sogni notturni del presidente francese c'è infatti il caso Benalla, il collaboratore registrato in un video mentre picchia un manifestante . Oggi Macron , secondo Le Parisien, avrebbe ricevuto ieri all'Eliseo i ministri dell'Interno e della Giustizia Gérard Collomb e Nicole Belloubet per discutere della delicata vicenda. Domani, infatti, il ministro dell'Interno dovrà riferire in parlamento sulla questione. Il collaboratore è stato licenziato ed è agli arresti, ma per gli oppositori di Macron la lettera di licenziamento sarebbe arrivata troppo in ritardo. Quando ormai la polemica era scoppiata. Solo stasera, Le Monde, ha riporato brevi dichiarazioni del presidente affidate ai suoi collaboratori. L'inquilino dell'Eliseo ha riconosciuto che ci sono state ""disfunzioni all'Eliseo"" nel caso di Alexandre Benalla, definendo il suo comportamento ""sorprendente e inaccettabile"". Ma non è detto che sarà sufficiente a spegnere le polemiche. Sono tre infatti le indagini aperte sul caso. Una quella del Parlamento, poi quella della magistratura e della polizia . Macron per ora si è trincerato dietro alle indagini reputando ""non necessario"" dire qualcosa. Ma anche nella sua maggioranza di governo c'è chi pensa che sarebbe necessario ""comunicare velocemente e chiaramente per cercare almeno di fermare il caso"". ""Si cerca di coprire un affare di Stato dietro una procedura di licenziamento molto tardiva"", ha detto ieri Laurent Wauquiez dei Repubblicani, assicurando che ""Macron dovrà rendere conto ai francesi"" La procura di Parigi ha affidato a un giudice istruttore le indagini e per ora il collaboratore di Macron è indagato per le accuse di violenza e interferenze nell'esercizio di funzione pubblica rivolte. Insieme ad Alexandre Benalla, nella bufera è finito anche Vincent Crase (dipendente del partito del presidente La Republique En Marche ). Per loro è già stata richiesta l'interdizione dai pubblici uffici. Intanto tre agenti di polizia, quelli che avrebbero trasmesso i filmati di videosorveglianza al Benalla, l'accusa ha chiesto che fosse loro vietato svolgere la funzione per la quale hanno commesso i presunti reati. Per tutti e cinque la Procura di Parigi ha ordinato l'arresto, quando fino a sabato sera erano solo stati fermati e tenuti in custodia di polizia ."
«Demolition party» all’Hotel de La Villee la Casina Valadier festeggia i 200 anni,"Secchi di vernice, cazzuole e picconi, tavoli incartati con giornali, graffiti sui muri delle sale in stile liberty. É il «Demolition party» nello storico Hotel de La Ville di via Sistina, acquistato da sir Rocco Forte per la sua lussuosa catena alberghiera. Lui, il padrone di casa, accoglie gli ospiti travestito da operaio, con caschetto giallo in testa e fazzoletto legato al collo, come tutto il personale. «Lo ristruttureremo in un anno e 5 mesi - promette-, con un progetto moderno che esalterà la struttura antica». Manca la sorella-arredatrice raffinata, Olga Polizzi, che non è riuscita ad arrivare dall’Inghilterra, ma sarà lei come sempre l’anima della nuova versione dell’albergo. Il cantiere è affascinante, con i due cortili al secondo piano separati da un corridoio di vetrate degli anni ’20, i saloni che vi si affacciano occupati da dj che mixano musica da discoteca e i balconi dove si esibiscono band di cantanti e suonatori. Alla festa di demolizione che preannuncia la trasformazione, uguale e diversa, di uno degli alberghi più famosi della capitale, c’è una folla di invitati vip, da Anna Fendi a Luigi Abete, da Roberto D’Agostino a Milly Carlucci. Si chiacchiera, si balla, si mangia e si beve, attingendo alle pittoresche tavolate imbandite dallo chef Fulvio Pierangelini con ogni ben di dio. Del nuovo Hotel de La Ville, che si preannuncia lussuoso come il fratello primogenito De Russie di via del Babuino si dovranno scoprire molte cose, ma una cosa è carta: si stanno studiando dei «link» tra i due gioielli della Rocco Forte Hotels per scambiarsi gli ospiti per cene e brunch, proporre itinerari e iniziative comuni, renderli insomma non concorrenti ma complementari.Roma si anima di eventi mondani, in questa fine estate che non vuole lasciare il passo all’autunno e sfrutta i suoi spazi all’aperto pieni di storia. Duecento anni festeggia la Casina Valadier, sul Pincio, con un party nel giardino affacciato sulla città di circa 600 ospiti, tra cui Renato Balestra, Tony Renis, Anna Pettinelli, Carlo Rossella e Ettore Riello. La famiglia Montefusco, che ha recentemente acquisito tutta la gestione della struttura, ha voluto per l’occasione una band jazz in stile anni ’30, damine con parrucca e micro-armature splendenti e, al clou, uno spettacolo di suoni, luci e proiezioni sull’edificio di un video mapping che ripercorre la storia della Casina neoclassica da Napoleone ad oggi. Tutto sincronizzato con un corpo di ballo e raggi laser che giocano sull’edificio neoclassico. Eduardo Montefusco accende per la prima volta la spettacolare illuminazione, studiata e realizzata da iGuzzini per valorizzare l’opera d’arte storica con i mezzi più avanzati della contemporaneità. Altri appuntamenti mondani si preparano a Roma. Il 27 settembre JSH Hotels Collection invita al ristorante «Sette Rooftop» del Radisson Blu es. di Roma, per un aperitivo più cena, con degustazione dei prodotti di Foodscovery, rielaborati dalla creatività dello chef Giuseppe Gaglione e accompagnati dalle melodie di Jacko & Chelsea Como. Mentre sabato 7 ottobre, ci sarà il Party di Halloween a Cinecittá world, per l’inaugurazione della nuova stagione. Si preannunciano: dj set, animazione, trucchi da paura, horror show e tante sorprese fino a mezzanotte."
"""I figli dei preti? Migliaia"", i numeri di Rezendes di Spotlight","Michael Rezendes è l'uomo che, assieme al team Spotlight di cui è tutt'ora membro, ha firmato l'inchiesta che nel 2002 sconvolse l'universo cattolico e l'intera opinione pubblica occidentale. Partendo dall'arcidiocesi cattolica di Boston, i giornalisti del Globe indagarono sulle molestie sessuali sui minori perpetrate e coperte nelle istituzioni ecclesiastiche della loro città, aprendo un filone giornalistico che poi avrebbe contribuito a portare alla luce altri casi di abusi nel mondo. L'inchiesta è rinomatamente conosciuta sotto la dicitura di ""Massachusetts Catholic sex abuse scandal"". Gli articoli scritti sull'argomento al termine dell'intero lavoro giornalistico di Spotlight risultarono essere più di seicento. Rezendes e i suoi colleghi, del resto, vinsero il premio Pulitzer per il servizio pubblico nel 2003. Tra gli effetti principali scaturiti da quell'indagine, si annoverano le dimissioni di Bernard Francis Law, arcivescovo della città di Boston sin dal 1984 e la pubblicazione, da parte dell'arcidiocesi stessa, di un elenco di 159 sacerdoti accusati di pedofilia. Questa storia è stata raccontata anche dal film ""Spotlight"", vincitore di due premi Oscar nel 2016, uno per il miglior film e uno per la miglior sceneggiatura originale. Michael Rezendes, oggi, ha scritto un'altra inchiesta, un altro potenziale ""caso Spotlight"", relativo questa volta ai figli delle persone consacrate . La stima che Coping International , un'associazione riconosciuta dalla Chiesa che si occupa della tutela psicologica dei figli dei consacrati, fa della questione è relativamente semplice: poiché al mondo ci sono 400 mila sacerdoti, se si ipotizza che solo l'un percento di questi abbia un figlio, diviene facile calcolare l'esistenza di almeno 4mila figli di sacerdoti. La Pontificia commissione per la Tutela dei Minori ha annunciato, nel frattempo, che sta studiando le linee guida da adottare. Quello che il giornalista del Globe e Vincent Doyle, rappresentante di Coping International, stanno mettendo in rilievo, riguarda soprattutto gli aspetti psicologici a lungo termine derivanti dal fatto di essere figli di sacerdoti, di non poterlo dire o di dover scoprire autonomamente la propria origine. Un altro tema scottante, poi, è quello dell'abbandono di questi bambini. Il cardinale Sean O'Malley, membro della commissione preposta dal Papa, si è già espresso dichiarando che i sacerdoti che hanno un figlio hanno il dovere di lasciare la Chiesa. La linea del Vaticano e della dottrina cattolica sul tema, dunque, sarebbe univoca e riconoscerebbe una priorità assoluta ai diritti del bambino. Abbiamo intervistato il premio Pulitzer, Michael Rezendes, per comprendere meglio l'origine e gli effetti di questa suo nuovo filone inchiestistico . Quando e come è iniziata la sua inchiesta sui figli dei preti? ""La mia ricerca ha avuto origine da due telefonate. La prima è stata quella di Jim Graham, che ho raccontato nella prima parte della mia inchiesta. La seconda è stata quella di Vincent Doyle, che è descritta nella seconda parte. Jim aveva una storia molto convincente da raccontare, ma non ho deciso di andare finché non ho sentito Vincent ed esaminato i dati che egli ha raccolto attraverso Coping International, gli stessi che dimostrano che il fenomeno dei sacerdoti che violano il requisito del celibato e hanno dei figli è sistemico"". Ha un numero preciso delle persone coinvolte nel mondo? ""Non ho un numero preciso dei figli dei sacerdoti cattolici - nessuno lo ha - ma le prove disponibili suggeriscono fortemente che siano migliaia"". Cosa sta facendo la Chiesa al riguardo? C'è collaborazione da parte delle istituzioni ecclesiastiche? ""Vari uffici della Chiesa hanno preso alcune misure. La conferenza episcopale irlandese ha approvato le linee guida su quello che i sacerdoti dovrebbero fare quando sono padri di bambini e due organizzazioni ombrello importanti per gli ordini religiosi dei sacerdoti hanno adottato queste linee guida o stanno per adottarle. Inoltre, la Pontificia Commissione per la Protezione dei Minori del Papa sta rivedendo la questione. Presumibilmente, la Commissione offrirà delle raccomandazioni a Papa Francesco ad un certo punto, in futuro"". Lei ha definito questo fenomeno come ""sistemico"". Perché? ""I dati r accolti da Coping International dimostrano che i sacerdoti cattolici hanno generato figli in tutto il mondo. Pertanto, il fenomeno è sistemico"". Questo è il nuovo caso Spotlight? ""Dal momento che lavoro per il Boston Globe Spotlight Team, la mia serie è considerata un'indagine Spotlight"". Può dirci qualcosa riguardo le storie di questi bambini? ""Non posso dirvi niente di più sui figli dei sacerdoti cattolici se non quello che ho scritto nella mia inchiesta divisa in due parti e nel seguito"". Quali conseguenze pensa che avrà la sua inchiesta? ""Vari uffici della Chiesa hanno già intrapreso azioni a seguito della mia inchiesta e degli sforzi di Coping International. Non posso prevedere che cosa il Vaticano vuole o non vuole fare""."
"""Ammazzo in nome dell'Isis"": ecco il video choc di Coulibaly","""Quello che abbiamo fatto è legittimo, considerando quello che loro fanno a noi. Continuate a fare altre attentati"" . Dichiarazioni tanto violente da far male. Amedy Coulibaly ha rivendicato in un filmato postumo alla sua morte la presa di ostaggi in un supermercato ebraico a Parigi. Nel filmato il sanguinario jihadista , che ha ammazzato una poliziotta nella periferia parigina, afferma di essere un membro dello Stato islamico: ""Io ammazzo nel nome dell' Isis "" . Il video, postato su YouTube e subito rilanciato da Le Figaro , è stato subito visionato dalle autorità francesi che ne hanno confermato l'autenticità. In quasi cinque minuti di girato, Coulibaly rivendica l' uccisione della poliziotta nella periferia parigina. Non parla, tuttavia, dell'assalto al supermarket kosher . Secondo fonti dell'intelligence francese, infatti, il video sarebbe stato registrato dopo l'omicidio e dopo la strage nella redazione di Charlie Hebdo , ma prima appunto dell'irruzione nel negozio ebraico. Spiega, infatti, che le due azioni erano sincronizzate. Coulibaly e i fratelli franco-algerini Cherif e Said Kouachi , che hanno fatto una strage nella redazione del settimanale satirico, si sono mossi insieme. Venerdì scorso, mentre Coulibaly è asserragliato nel negozio kosher, il telefono squilla. Il sequestratore alza la cornetta ma non non risponde direttamente. Poi riattacca male. A quel punto, dall’altra parte del filo, i giornalisti di Rtl cominciano a sentire (e registrare) la lunga conversazione dell’assalitore agli ostaggi. Un discorso che permette già di farsi un'idea sulla deriva del giovane francese diventato jihadista. Il ragazzo riprende la retorica dei fondamentalisti e difende lo Stato islamico , la cui azione è una vendetta contro la Siria e la coalizione occidentale presente in Mali, Iraq o Afghanistan. ""Devono smetterla di attaccare lo Stato islamico, devono smetterla di togliere il velo alle nostre donne, devono smetterla di mettere i nostri fratelli in prigione per nulla"" , spiega il terrorista aggiungendo rivolto agli ostaggi: ""Fate delle manifestazioni e dite di lasciare i musulmani tranquilli"" . E ancora: ""Mai e poi mai riusciranno a sconfiggerci. Non ci sono mai riusciti. Allah è dalla nostra parte"" ."
Apple nei social network: Steve Jobs presenta Ping La rivoluzione è musicale,"Los Angeles - La rivoluzione tecnologia porta ancora la firma di Steve Jobs. Anche Apple entra nel mercato dei social network e presenta Ping : il primo social network interamente dedicato alla musica. Sarà integrato nella versione 10 di iTunes. La nuova collezione di iPod Steve Jobs snocciola i traguardi raggiunti da Apple: ""Abbiamo venduto 275 milioni di iPod nel mondo. E sapete perchè? Perchè anche se gli iPod hanno sempre avuto un’alta quota di mercato ci siamo sempre sforzati di migliorarli. E quest’anno abbiamo esagerato"". Durante la conferenza di presentazione dei prodotti pre-natalizi, il guru della Apple spiega che ""sono stati rivisti tutti e saranno disponibili dalla prossima settimana. Questa è il più grande cambiamento di sempre"". Ci sono dunque nuovi Shuffle, nuovi Nano e nuovi iPod touch. E saranno accompagnati dalla versione di iTunes 10. Che per festeggiare il compleanno regalerà un nuovo logo."
Gli inglesi hanno perso i dati di 800 terroristi,"Un errore madornale, commesso dalla polizia e dai servizi di spionaggio della Gran Bretagna , che di certo non portano gran lustro a Londra. E che anzi potrebbero causare più di un problema a chi è incaricato di proteggere i cittadini di Sua Maestà dal terrorismo. Per una serie di sbadatezze, se tali possono essere definite, i dati relativi a 800 persone, inserite nel database degli estremisti , e come tali sospettate per terrorismo, sono andati perduti. Una notizia che farebbe alzare un sopracciglio a prescindere, ma che acquista maggior rilevanza quando i casi sono così numerosi e quando soprattutto si pensa che nell'elenco di nomi ce ne sono circa 8mila . Facendo un rapido calcolo, ad andare perduti sono stati i dati di una persona su dieci. Secondo il Telegraph la distruzione è avvenuta perché le ""carte"" non erano state completate. Un dettaglio che avrebbe permesso di conservare i dati biometrici indefinitamente. Potenzialmente significa che prove contro gli estremisti sono andate perdute per sempre e che sarà molto più complicato incriminarli in futuro. Alastair MacGregor , commissario per la biometrica nel Regno Unito, ha scritto in un rapporto che 108 dei sospetti sono pericolosi a tal punto che i servizi hanno fornito prove a sostegno dell'idea che i loro nomi rimanessero nel database, nonostante non siano mai stati ufficialmente accusati. In passato David Bolt, ispettore per i confini e l'immigrazione, ha detto che i tagli al bilancio lo stanno mettendo in seria difficoltà. ""La polizia ha assicurato che saranno comunque tenuti sotto stretta sorveglianza"", ha detto un portavoce del ministero degli Interni."
"Termini Imerese, Passeraconvoca sindacati e FiatDomani la riunione decisiva","Lo stabilimento Fiat di Termini Imerese ha chiuso ieri, ma a soluzione della vertenza potrebbe finalmente essere più vicina. Il ministro dello Sviluppo economico, Corrado Passera, ha infatti convocato per domani mattina alle 10 Invitalia e sindacati dei metalmeccanici per discutere la questione. Il Lingotto, inoltre, sarebbe disposto - me le indiscrezioni non sono state confermate - a contribuire alla mobilità incentivata degli operai. Viene anticipata così la riunione prevista per martedì prossimo. L'ultimo vertice, tenutosi mercoledì, si era concluso con un nulla di fatto, nonostatne Domenico Arcuri, amministratore delegato di Invitalia, avesse parlato di ""passi in avanti"". Resta ancora irrisolto il nodo degli incentivi alla mobilità che dovrebbero interessare circa 700 lavoratori dello stabilimento siciliano. La Regione Sicilia si è detta disponibile a contribuire al pagamento degli incentivi. Contrarie la Fiom secondo cui non possono essere soldi pubblici a rimpiazzare un esborso minore da parte del Lingotto . Una situazione che complica il raggiungimento di un accordo per il passaggio di consegne tra Fiat e Dr Motor, che dovrebbe subentrare nel sito dal primo gennaio 2012."
"Non è logico, ma per me è vero Il lato irrazionale degli scienziati","Ovviamente, quello che scacci dalla porta ti rientra in casa dalla finestra. Cerchi una spiegazione razionale per tutte le cose? Hai più fiducia nella Ragione che nel fatto di essere nato da una donna? «Certamente!», risponde lo scienziato, apparecchiando le provette per la fecondazione artificiale. Ma apparecchiando anche, senza saperlo, la propria nemesi. È recente la notizia che Galileo Galilei - l’astronomo «martire» par excellence, condannato come eretico dalla Chiesa per aver certificato il moto della Terra - credeva negli oroscopi. Anzi, li scriveva pure: le sue quaranta «predizioni astrali», escluse dall’opera omnia pubblicata alla fine dell’Ottocento, usciranno invece nella nuova edizione diretta dal professor Paolo Galluzzi, direttore del Museo della Storia della Scienza di Firenze. Comunque, detto tra noi, se gli oroscopi non andavano bene al committente, Galileo ci faceva pure qualche ritocchino. Fece il maquillage anche al proprio, come ha raccontato William Shea, uno dei più famosi studiosi dello scienziato pisano. Niente di che, d’altra parte Keplero e Cartesio credevano che la luna fosse abitata... Dove inizia e dove finisce l’Intransigenza Scientifica? O meglio, la credulità, intenzionale o meno, degli scienziati? La vicenda di Galileo appare ancora piena di tenerezza rispetto a quanto si può trovare nel libro Non è vero ma ci credo. Intuizioni non provate, future verità (il Saggiatore, pagg. 256, euro 15), dove John Brockman - agente letterario di scienziati e premi Nobel - ha raccolto le «credenze» di oltre cento intellettuali in gran parte di area scientifica, sotto un titolo che l’editore italiano ha mutuato - significativamente - da una commedia di Peppino de Filippo. Brockman avvicinava gli scienziati con un domanda rispettabile: «In che cosa credi, anche se non puoi provarlo?». Apriti cielo. Ce n’è per tutti i gusti. Leggendo il libro - ma anche il suo corrispettivo sul web, www.edge.org - si scopre che Martin Rees, cosmologo a Cambridge, crede negli «universi geneticamente modificati», cioè quei mondi che i nostri lontani discendenti «creeranno a partire da leggi fisiche stabilite da loro, e non dalla natura». Molto coraggioso. Come Ray Kurzweil: «Credo che i computer supereranno la velocità della luce, anche se 300mila chilometri al secondo possono sembrare una velocità ragguardevole». O come Richard Dawkins: «La teoria di Darwin vale non solo per la terra ma anche per ogni forma di vita in tutto l’universo». Manca poco prima di sentir menzionare gli alieni, sebbene Kenneth Ford - direttore dell’American Institute of Physics - ci vada vicino: «Credo che ovunque nella nostra galassia esista una vita microbica. Scopriranno che su Marte c’è stata la vita, ma che oggi non c’è più». Più lontano si spinge Karl Sabbagh: «Se nell’universo esiste una qualsiasi forma di vita intelligente, credo che conosca i numeri». Ancor più lontano J. Craig Venter: «La Terra è il risultato di un evento panspermico. È stata “seminata” da microrganismi primordiali provenienti dalla spazio». E chissà cosa avrebbe pensato Franz Kafka di Alun Anderson, ex direttore del prestigioso New Scientist: «Gli scarafaggi hanno una coscienza. Qualcuno può trovare la cosa disgustosa ma io penso che sia così. Vale anche per le api e le farfalle». Ma tra tutti gli scienziati «credenti», però, il nostro cuore batte per David Buss, dell’università del Texas: «Credo che il vero amore esiste. Ho passato due decenni di vita professionale a studiare l’accoppiamento umano. Pur avendo esplorato tutte le infinite forme di inganno e manipolazione tra i sessi, la mia fede nel vero amore è incrollabile. So che esiste. È solo, ahimè, che non posso dimostrarlo». Come dire, un vero scienziato pazzo. D’amore."
"Iran, attacco kamikaze contro i capi Pasdaran: ""Usa dietro i terroristi""","Teheran - Il capo del battaglione Al Qods dei Pasdaran iraniani, generale Nurali Shushtari, è stato ucciso stamane in un attacco di uomini armati nel Sud-Est del Paese insieme ad altri cinque alti ufficiali dei Guardiani della rivoluzione. Lo scrive l’agenzia Fars. Sono 49 le vittime dell'attentato avvenuto stamani contro gli alti ufficiali dei Pasdaran. Lo scrive l’agenzia Irna, precisando che si è trattato di ""un attacco suicida"" compiuto su una strada percorsa dai Guardiani della rivoluzione. I Pasdaran iraniani hanno accusato Paesi ""nemici"" di essere dietro all’attentato. Le accuse agli Usa ""L’arroganza globale ha provocato i mercenari che hanno compiuto l’attacco terroristico contro i Pasdaran e i notabili dei gruppi etnici locali"" si afferma in un comunicato dei Guardiani della rivoluzione letto alla televisione di Stato. Nel linguaggio del regime iraniano ""arroganza globale"" sta ad indicare in genere le potenze occidentali e in particolare gli Stati Uniti. In passato Teheran ha accusato gli Usa e la Gran Bretagna di avere armato e organizzato gruppi separatisti iraniani attivi nelle regioni di frontiera. ""Senza dubbio - affermano ancora i Pasdaran nella nota - rientra nella strategia degli stranieri e di nemici dell’establishment e della rivoluzione minare l’unità fra sciiti e sunniti e mostrare che i Guardiani della rivoluzione sono incapaci di garantire la sicurezza di questa provincia"". Cioè del Sistan-Baluchistan, nel sud-est dell’Iran vicino al confine con il Pakistan. Washington smentisce Gli Stati Uniti hanno condannato l'attacco contro la Guardia Rivoluzionaria Iraniana definendo ""completamente false"" le accuse di un coinvolgimento americano. ""Condanniamo questo atto di terrorismo e la perdita di vite innocenti"" ha detto il portavoce del Dipartimento di Stato Ian Kelly aggiungendo in una breve dichiarazione che le accuse di un coinvolgimento americano sono ""completamente false"". Ahmadinejad attacca Poi anche il presidente Mahmud Ahmadinejad ha attribuito a ""agenti degli stranieri"" l'attentato. Si è trattato di ""un crimine perpetrato da agenti degli stranieri"", ha detto Ahmadinejad, affermando che l'attentato è ""da condannare, ma è anche fonte permanente d'onore per la rivoluzione islamica"". Per questo il presidente ha detto che invia alla Guida suprema, l'ayatollah Ali Khamenei, e alle famiglie delle vittime un messaggio ""di condoglianze e congratulazioni"" allo stesso tempo per il loro ""martirio"". Ahmadinejad ha detto inoltre che ""la sicurezza permanente verrà conseguita con la fiducia tra il popolo e il governo"" Il bilancio Sono 49 le persone rimaste uccise nell'attentato suicida. Lo scrive l’agenzia Fars, precisando che tra i morti vi sono anche civili. La Fars scrive che tra i morti vi sono notabili di gruppi etnici locali che si avviavano con gli alti ufficiali dei Guardiani della rivoluzione a partecipare a una riunione per favorire una riconciliazione tra componenti sciita e sunnita della popolazione. Il generale Il generale Shushtari, che era anche comandante vicario delle forze di terra dei Pasdaran, si trovava nella città di Sarbaz, nella provincia sud-orientale del Sistan-Baluchistan, per prendere parte all'incontro tra i capi di diversi clan al fine di favorire una riconciliazione tra popolazione sciita e sunnita. Questa provincia è infatti scossa da anni da violenze interconfessionali e vi opera un gruppo armato separatista, il Jundullah (Soldati di Dio), che mette a segno attentati e rapimenti di agenti di forze di sicurezza. Con Shushtari sono rimasti uccisi altri quattro alti ufficiali dei Guardiani della rivoluzione. I Pasdaran uccisi Anche il comandante dei Pasdaran nella provincia sud-orientale del Sistan-Baluchistan, generale Mohammadzadeh, è stato ucciso nell'attentato nel quale è morto il generale Nurali Shushtari, comandante vicario delle forze di terra dei Guardiani della rivoluzione e del battaglione Al Qods. Il più grave attentato avvenuto nel Sistan-Baluchistan prima di quello di oggi risale al febbraio del 2007, quando 11 Pasdaran furono uccisi e una trentina feriti quando una bomba fu fatta esplodere contro l’autobus su cui viaggiavano. ""In questo atto terroristico sono stati uccisi il generale Nourali Shoushtari, il vicecomandante dell’esercito dei Guardiani della Rivoluzione, generale Mohammad-Zadeh, il comandante dei Guardiani della Rivoluzione del Sistan-Baluchistan, il comandante dei Guardiani per la città di Iranshahr e il comandante dell’unità Amir-al Momenin"" si legge nel comunicato Fars. Il presidente del parlamento iraniano, Ali Larijani, ha confermato la morte degli alti comandanti in un discorso pronunciato in parlamento e ritrasmesso in televisione."
Il killer un ventenne di origini asiatiche,"New York - Sarebbe un uomo di 20 anni, di origini asiatiche, il killer che ha fatto strage al Virginia Tech e poi si è ucciso. Era in cerca della fidanzata, e per scoprire dove si trovasse è entrato in una classe e ha fatto mettere in fila gli studenti, uccidendoli l'uno dopo l'altro con una tragica esecuzione. È questa la ricostruzione riportata dall'emittente Fox News della sparatoria avvenuta questa mattina nell'istituto politecnico. La polizia non ha ancora fornito l'identità dello sparatore responsabile del più grande massacro nella storia universitaria americana. Testimoni hanno fornito una sommaria descrizione dello sparatore: un giovane sulla ventina, dalla fisionomia asiatica, con una giacca di pelle nera ed un cappellino da baseball marrone. La polizia ha riferito che il killer è rimasto ucciso ma non appare chiaro se dai colpi della polizia o se si sia invece sparato."
"Ferrante, la candidatura diventa commedia","O gni anno al Premio Strega s'ode uno squillo di tromba, per annunciare un colpetto di scena in grado di far cadere le dentiere al gerontocomio culturale più spompato del mondo. Questa volta non c'è la farsa delle autocandidature, non c'è la Santacroce che posta il culo su Twitter, e nelle vesti di Cavaliere dalla Trista Figura c'è Roberto Saviano. Il quale, udite udite, vuole candidare il suo Sancho Panza senza volto, Elena Ferrante, pseudonimo di autrice ignota. Che risponde: no no, non voglio. Poi ci pensa su e risponde sì sì, per «sparigliare la carte». Quali carte non ho capito: Elena Ferrante è una bestellerista autrice di polpettoni strappasospiri come l'ultimo Storia della bambina perduta ; si è costruita il personaggio dell'autrice invisibile, un esibizionismo come un altro. Se non la pubblicasse la e/o la pubblicherebbero di corsa Mondadori o Rizzoli (da oggi si dica «il colosso Mondadori-Rizzoli»), e lo Strega lo vincerebbe senza problemi, anche perché gode dell'appoggio di Repubblica e del Corriere della Sera , due giornalini underground a caso. Infatti proprio su Repubblica l'autrice accetta la candidatura, con una lunga lettera a Saviano, perché «stimo te e i tuoi libri», messa male. Intanto puntualizza che se vincerà «si potrà dire che i libri sono stati sottratti una volta tanto ai giochi già fatti»; se non entrerà nella cinquina dei finalisti «benissimo, si potrà dire, definitivamente, senza ombra di dubbio, che lo Strega così com'è è irriformabile e che quindi va buttato per aria». Giochino vecchio come mia nonna morta da quarant'anni e mia zia adottiva e sempre acidissima Aldo Busi, che portata da Dalai ci provò due anni fa: se non vinco, ho vinto lo stesso. Se non altro Busi era un genio vero. Escluso subito perché non voleva partecipare a incontri e feste obbligatori. Non gratis, almeno. Giustamente. Invece, con tanto establishment che la spalleggia dietro e davanti, in cinquina la Ferrante entrerà eccome: a tamburo battente gli zombie del Ninfeo hanno già cambiato le regole per rendere obbligatorio il voto di un piccolo editore, cioè per far entrare lei. Non sarà tenuta a presenziare ai cenacoli, e rimedia pure l' endorsement in prima pagina del Foglio , perché «l'unica cosa essenziale per partecipare o vincere è che il libro sia bello». Chissà perché prima non è mai stato così. In realtà allo Strega se dovessero pure farla vincere, sarebbero furbi: darebbero a vedere di essere alternativi, premiando un altro romanzo per carampane cadaveriche. C'è poi un ulteriore giallo per walking dead e animelle in pena della letteratura che non c'è: ieri il Mattin o pubblica una lettera firmata Elena Ferrante, anche se il quotidiano premette di «non avere certezza che si tratti proprio della scrittrice». Si direbbe un gioco. Arriva comunque la smentita dalla e/o: la lettera non è autentica. Nonostante il perfetto stile piagnone da vittima sacrificale napoletana. La pseudo-Ferrante ribadiva l'estraneità a un mondo che non riesce a sentire suo e svelava il suo proposito: «scrivere volatilizzandomi; disperdere ogni mia cellula per ogni rigo lasciato al lettore». Missive finte a parte, per essersi volatilizzata la Ferrante è fin troppo rumorosa, ci credo che lei e Saviano si amano così tanto; anzi, se Saviano fosse capace di scrivere romanzi si potrebbe sospettare che dietro allo pseudonimo ci sia lui. Ultima cosa da capire è se la signora (o il signore, non importa, resta una signora pure fosse un Eleno barbuto, come tutti gli Amici della Domenica del resto, come Roberta, la Saviana) in caso di vittoria andrà a ritirare il premio. Furbescamente non lo dichiara, annunciare l'assenza potrebbe invalidare la candidatura a priori. In quanto alle firme necessarie, ci penserà l'editore per rispettare l'anonimato. In ogni caso chissenefrega, signora mia, lei è un'autrice senza volto ma mica è Thomas Pynchon, è solo Elena Ferrante."
"G7, Conte e quella frase ai leader: ""Dovete capirmi...""","L'esordio del premier Giuseppe Conte al G7 è stato scandito da una apertura sulla revoca delle sanzioni alla Russia e poi da una sorta di retromarcia per accodarsi alla linea Ue. Il presidente del Consiglio di fatto ha affermato che sulla questione Mosca deve essere riaperto il dialogo che riguarda le sanzioni contro la Russia rispettando però il percorso già in atto dopo gli accordi di Minsk. Ma a quanto pare durante un colloquio con gli altri leader, il premier italiano, secondo quanto riporta il Corriere della Sera, si sarebbe lasciato andare ad una battuta che di fatto alza anche il velo sulla posizione del governo italiano: ""Dovete capirmi, il nostro elettorato ha una sensibilità particolare per Mosca"". Insomma Conte lascia aperta una porta alla Russia ma non vuole nemmeno raffreddare i rapporti con gli altri Paesi Ue e nemmeno con il presidente Usa, Donald Trump. E proprio con Washington il premier italiano ha cercato di aprire un dialogo. Alla fine della giornata di lavoro di venerdì Conte e Trump hanno avuto un colloquio privato a margine del G7. Conte ha anche ricevuto un invito informale a Washington dal leader Usa. È quanto riferiscono fonti della delegazione italiana. Bisognerà attendere ancora qualche mese per capire quale sarà la direzione che prenderà il governo sul fronte della politica internazionale."
Un clochard si impicca all'inferriata di una chiesa a un passo dall'Ara pacis,"Roma - Un uomo impiccato all’inferriata esterna della finestra di una chiesa al centro di Roma. Parrebbe avere i contorni del ""giallo"" ma con ogni probabilità è solo una tragedia della solitudine la morte di Ruggero I., 45 anni, il clochard originario di Barletta trovato cadavere fuori San Rocco all’Augusteo, in uno dei ""triangoli"" più famosi e suggestivi della capitale, quello delimitato da via di Ripetta, piazza Augusto Imperatore e via Tomacelli, a poca distanza dall’Ara Pacis. Il ritrovamento del cadavere Il macabro rinvenimento è stato effettuato all’alba dell’altro ieri dai carabinieri che, avvertito il pm di turno ed eseguiti i rilievi del caso, hanno disposto la rimozione della salma. Al momento, tutto lascia propendere per l’ipotesi del suicidio, anche se le indagini potranno ritenersi chiuse solo quando saranno disponibili i risultati definitivi dell’esame autoptico. Ma la conferma che si è trattato di un gesto di disperazione non basterà a lenire, tutt’altro, il disappunto di quei residenti del quartiere che con il tempo avevano fatto l’abitudine a quel signore che - a dispetto dei suoi precedenti penali e della mancanza di una casa e di una vita regolare - viene descritto come sempre vestito ""in modo dignitoso"", ""gentile"" e, soprattutto, ""mai aggressivo"", che si accontentava di quel poco che gli allungava chi aveva bisogno di parcheggiare l’auto o la moto nelle vie di Campo Marzio. Ad alcuni di quei residenti Ruggero negli ultimi tempi avrebbe confidato di essere «preoccupato», soprattutto dopo che un gruppo di posteggiatori extracomunitari, abusivi come lui - in assenza di un altro ""collega"" - in qualche occasione lo avrebbero taglieggiato, minacciato, addirittura percosso. Un clima difficile, ostile, che in qualche misura potrebbe averne influenzato la scelta."
"Del Debbio a Controcorrente: ""Perché vinca No al referendum dire che Renzi va a casa""","L'ultimo appuntamento di ""Controcorrente"", la festa del Giornale per i suoi lettori, quest'anno al Four Seasons di Milano ha visto come protagonista il conduttore di Quinta Colonna e giornalista Paolo Del Debbio. In quanto esperto economico Del Debbio ha iniziato il suo intervento insieme al direttore del Giornale, Alessandro Sallusti, davanti al pubblico dei lettori e simpatizzanti del nostro quotidiano, illustrando i problemi economici delle nostre aziende e delle finte assunzioni professate dal Jobs Act di Renzi. ""Chi guadagna 1300 euro al mese e che fa un lavoro con capacità pagando le tasse, le paga secondo la sua capacità contributiva? No"". Ed ecco la ricetta di Del Debbio: ""Vanno diminuite le tasse sul lavoro non aumentare gli stipendi. Se diminuisci le tasse gli stipendi aumenterebbero da soli. Noi abbiamo un modo contorto e poco semplice e che non tiene conto dei diritti effettivi delle persone. L'articolo 53 va applicato non va cambiato. Basta quello per rivoluzionare il sistema. Sono soldi che levi allo Stato e infili nel mercato. E il pedaggio che va pagato allo Stato si chiama Iva"". Sul tema di attualità del giorno, cosa ne pensa Del Debbio del referendum? ""Chi vince non lo so. Renzi ha detto che ha fatto un errore, l'ho troppo personalizzato, ha detto. Io penso che il centrodestra lo debba personalizzare. Una questione di vasi comunicanti. Non ci vuole un genio per capirlo. Se il centrodestra si mette a spiegare i limiti della Costituzione questo referendum lo perde. Ho difficoltà io a capirlo. Dei politici non ne parliamo: devono studiare di più. Va radicalizzata la campagna elettorale adesso"". L'autonomia decisionale di un governo è limitata dal fatto di essere dentro una Ue piena di trattati e vincoli. Del Debbio è molto scettico su questo tipo di Europa: ""Quando si fa una spesa in più, come si fa in una famiglia, perchè lo Stato è una famiglia o comunque dovrebbe esserlo, deve o tagliare altre spese o aumentare le tasse. Lo dice l'articolo 81 voluto dai nostri padri costituenti, Vannoni ed Einaudi. Sull'aumento delle tasse siamo stati bravissimi. La somma dei deficit degli anni passati è quello che ha causato il nostro debito pubblico"". ""Abbiamo 560 miliardi l'anno di spesa corrente – continua Del Debbio -, 80 miliardi gli interessi sul debito, questo vuol dire che ogni anno partiamo che dalla spesa pubblica 80 miliardi sono da non considerare: 80 miliardi sono 20 volte il gettito dell'Imu. Altri 300 miliardi di spesa fissa per cui resta ben poco da usare. Il debito è stato accumulato dal centrosinistra del 1963 fino agli anni dopo. Poi Ciampi e Amato hanno fatto il resto con il prelievo di notte sui conti correnti"". ""E l'Europa che colpe ha?"", incalza Sallusti. ""Povertà, immigrazione e crisi bancaria. Dovrebbe occuparsi almeno di questo e non lo fa. Certo che è colpa dell'Europa"". Per molti, se non per tutti, grazie alla sua trasmissione Quinta Colonna su Rete4, Del Debbio è paladino dei poveri. ""Cinque milioni di poveri è inaccettabile. Un decimo della popolazione. La soglia di povertà è un pasto al giorno come dovresti. Non solo pasta. E in più di fronte una spesa di 600 euro, improvvisa e inaspettata, non sanno come evaderla. Che Paese è mai questo? Ci insisto per le prossime 50mila trasmissioni. Emergenza terremoto, banche, giustamente. E questa non è un'emergenza? Dicono non bisogna dare soldi ai poveri, ma lavoro. E se hanno più di 70 anni? E mentre aspettano il lavoro gli si dà un pasto al giorno?"". Dalla povertà all'allarme immigrazione il passo è breve. ""Per gli immigrati si sono trovati i soldi. Tre miliardi abbiamo speso. Arriveremo anche a cinque. E la povertà non è un'emergenza? E dove sono i soldi?"". Non ci sta ad essere tacciato di populismo anche nella sua trasmissione. ""Io dico sempre non fate i fighetti in tv, pensate alla gente che vi ascolta da casa che dà ragione a quello che dico io, non quello che dite voi. Se populismo è che io mi collego con una piazza e do ragione anche quando dicono delle cavolate, io quello non lo sono. Non liscio il pelo al popolo per partito preso. Se uno urla i propri bisogni e difficoltà senza offendere e con educazione io me ne stravanto di essere populista"". Del Debbio è stato uno dei promotori della fondazione di Forza Italia nel 1994, di cui è stato direttore dell'ufficio studi nazionale. Per questo Del Debbio i fatti legati alla sicurezza li conosce bene: ""Le ho scritte io nel 1994 quelle cose. Ho scritto io il primo programma. Di tasse e sicurezza non ne parlava nessuno allora. Dicemmo che in tutta Italia era necessario presidiare il territorio perché il problema di sicurezza dei quartieri periferici esisteva anche nel 1993. E poi dicono a me di essere popuilista. Vedo svilirsi un'idea e questo mi dispiace. Siamo stati i primi a tirare fuori l'idea del vigile di quartiere"". Politica estera: Putin è un amico o nemico? ""Uno che riempie il vuoto lasciato da Europa e Stati Uniti (applausi, ndr). Obama negli ultimi anni non c'è stato e prima ha fatto un casino che solo lui. La campagna Usa è arrivata a un livello che così non è mai stata"". Con il tema della Brexit ha fatto divertire tutti. ""Non la penso come Monti che c'è stato un eccesso di democrazia. Per lui le votazioni sono un eccesso di democrazia. Ha detto che era un tema troppo complicato per affidarlo al popolo. Ma cosa dice? Perché nel 1946 la nostra forma di Stato a chi fu affidato? Una scelta che rispetto quella degli inglesi. Doveva succedere un disastro. E invece non è successo nulla. La regina è l'unica volta che ha riso (risate, ndr). Vi pare che la regina abbia preso una decisione affrettata? E' stata lei a chiederlo. Ogni mattina che si alza ha 500 anni di storia sulle spalle. Non mi sembra il tipo. L'Europa non fa nulla per cui hanno deciso giustamente di fare da soli"". Montanelli diceva, ""non mancano gli italiani, manca l'Italia"". Del Debbio invece dice che l'Italia ""è come uno che arriva secondo o terzo nei cento metri con una zavorra di cento chili sulle spalle. Pensate cosa faremmo se non l'avessimo. Le tasse sul mercato del lavoro sono solo un problema. Il problema è la rigidità. Se le piccole aziende potessero assumere stagionalmente non chiederebbero la riduzione delle tasse. E pagare le tasse solo per quella stagione. Come per i bagnini nei bagni. Se fossero costretti ad assumere i bagnini tutto l'anno quel bagno fallirebbe"". Non fa una piega. Semplice e conciso."
"Berlusconi: ""Ppe contro di me? Daul è solo uno dei 14 vicepresidenti""","Lo scontro tra Mario Monti e Silvio Berlusconi si è ormai spostato in Europa, in seno al Partito popolare europeo di cui entrambi fanno parte. Ieri il capogruppo Joseph Daul ha sostenuto la candidatura del Professore a discapito di quella del leader del Pdl. Una dichiarazione ""improvvida"" che non spaventa il Cavaliere , che sottolinea come Daul sia solo uno dei 14 vicepresidenti del partito: ""Ha espresso una personale posizione, non rappresenta il Ppe"". Berlusconi ha anche chiarito la sua posizione sull'eventuale candidatura di Mario Draghi al Quirinale: ""Come al solito i quotidiani stravolgono le situazioni pur di farmi fare una brutta figura. Non ho portato avanti nessuna candidatura di Draghi, ho solo risposto a una domanda"". Del resto, il presidente dell'Eurotower ""sta facendo bene alla Bce. Non vedo nessuna opportunità né per lui né per noi che lasci il suo mandato"". Berlusconi ha un altro nome da lanciare al Colle. Un nome che sarà rivelato solo al momento opportuno. Di certo non si tratta di Monti, nonostante sia stato in passato uno dei papabili proprio per il Cavaliere: ""Era un Monti diverso, ci eravamo cascati"". Anche sul fronte interno, il Cavaliere è sicuro di sè: ""Penso che al Senato vinceremo ampiamente"", sostiene a Radio Anch'io , sottolineando che nella prossima legislatura ""l’accordo tra noi e il Pd può avvenire solo per cambiare l’architettura dello Stato"". Duro attacco anche al ""centrino"" di Monti che ""è la ruota di scorta, la spalla, del Pd"". Il Prof, secondo Berlusconi, ha ingannato gli italiani, aumentando le tasse, mentre ora promette di abbassarle: ""Prima Monti ha messo l’Imu e ora dice di volerla togliere, poi ha fatto il redditometro e ora dice di non volerlo. O pensa che gli italiani siano matti o c’è in giro un matto che pensa di essere Monti"". Il Cav, poi, assicura: ""Il Pdl vuole tagliare la pressione fiscale di un punto all’anno per i prossimi cinque anni e questo può avvenire tagliando i costi dello Stato"". Immancabile, inoltre, un commento alla magistratura che ""mi vuole colpire non solo nell’immagine, ma anche nel portafoglio"". Per Berlusconi, i suoi guai giudiziari ""derivano da un uso della giustizia a fini politici, per eliminare gli avversari politici. È un'anomalia, anzi una patologia della democrazia"". Così come è un'anomalia Ingroia: ""In Italia infatti c’è la possibilità per un magistrato che si è fatto pubblicità attraverso le indagini di potersi candidare in politica e poi di tornare nella magistratura"". Parlando infine del caso Fiat , Berlusconi ha ricordato che il Lingotto ""ha promesso che manterrà la sua presenza in Italia"": ""Il prossimo governo dovrà vigilare affinché questo accada. Il mercato dell’auto è in una forte crisi, sia in Europa sia in Italia e la Fiat ha bisogno di programmare il futuro, di produrre macchine per acquisitori europei e di tutto il mondo""."
"Agrigento, Akragas calcio dedica vittoria al boss","Agrigento - Il presidente dell’Akragas di Agrigento, squadra di calcio che milita nel campionato di eccellenza, ha dedicato ieri la vittoria ad un presunto boss mafioso appena arrestato. Secondo quanto riportano vari mezzi di informazione, Gioacchino Sferrazza, presidente della squadra biancazzurra, ieri pomeriggio, felice per la rotonda vittoria, 5 a 0 sullo ""Sporting Arenella"" ha manifestato ai giornalisti la volontà di dedicare la vittoria ""al fraterno amico Nicola Ribisi"". Il presidente: ""Una dedica all'amico"" ""Ho dedicato la vittoria all’amico Nicola, non al boss mafioso"", ha chiarito il presidente dell’Akragas calcio, Gioacchino Sferrazza, puntualizzandoo di non voler ""entrare nel merito se sia colpevole o innocente: fino a quando non ci si sarà una condanna Nicola per me resta un amico che fino a dieci giorni fa era con noi sempre allo stadio"". Il presidente dell’Akrags ha, infine, ricordato il ""legame con la squadra dell’amico Nicola"" sottolineando che la dedica ""mi è stata chiesta da tutta la società, giocatore e tecnici"". L'arresto di Ribisi Secondo gli investigatori, Ribisi, che è stato arrestato nei giorni scorsi sarebbe il nuovo capo mafia di Palma di Montechiaro, la persona che, in particolare, avrebbe cercato di riorganizzare la locale famiglia di Cosa nostra. Ai giornalisti che stupiti dalla dichiarazioni del presidente hanno esternato ampie perplessità su una affermazione a dir poco, fuori luogo, Sferrazza ha replicato di avere «tutto il diritto di dedicare una vittoria ad un amico fraterno», assumendosene la responsabilità. Poi il presidente dell’Akragas ha imposto il silenzio stampa ai suoi giocatori."
"Napoli, chiesto l'arresto del senatore Nespoli","Napoli - Il gip del tribunale di Napoli ha emesso un’ordine di custodia cautelare nei confronti del senatore Vincenzo Nespoli (Pdl), sindaco di Afragola, nel napoletano, per concorso in bancarotta fraudolenta patrimoniale e documentale e reimpiego di denaro di provenienza illecita. Al senatore è stato riconosciuto il beneficio dei domiciliari. La richiesta di autorizzazione a procedere è stata depositata oggi al Senato. Le indagini degli inquirenti Vincenzo Nespoli, è ritenuto dagli inquirenti dominus occulto di una società di vigilanza (dichiarata fallita nel 2007 con un passivo di oltre 25 milioni di euro, ha utilizzato la stessa società per fini di arricchimento personale e l’acquisizione di consensi elettorali. Parte delle somme sottratte alla società di vigilanza erano state poi reinvestite per costruire appartamenti e villette, quasi tutti ultimati (per un valore di 20 milioni di euro). Sequestrate anche le azioni e gli immobili della società immobiliare - secondo le fiamme gialle - riconducibili a Nespoli. Richiesta giunta a Schifani, martedì la Giunta La richiesta di arresti domiciliari per il senatore Vincenzo Nespoli (Pdl), emessa dal gip del tribunale di Napoli, è pervenuta al Presidente del Senato Renato Schifani. Martedì mattina alle 11 si riunirà la Giunta per le immunità: all’ordine del giorno la domanda di autorizzazione all’esecuzione dell’ordinanza applicativa della misura cautelare degli arresti domiciliari per Nespoli."
Alla ricerca del pene più piccolo: a Brooklyn la gara annuale,"Potremmo definirla come ""la festa dell'orgoglio dei non dotati"". A Brooklyn si sta organizzando l'annuale ritrovo degli uomini con un pene piccolo . Non solo: come sempre, durante questo raduno ci sarà una vera e propria gara al termine della quale il vincitore, ossia l'uomo più simpatico con il membro più piccolo in assoluto, riceverà un premio da 500 dollari. Banditi crisi di autostima e ""orgoglio maschile"", se in molti avrebbero difficoltà ad ammettere che madre natura non è stata particolarmente generosa con loro, non mancano i ragazzi che si stanno invece prenotando per partecipare a questa competizione. I numeri però sono ancora bassi: nonostante manchino solo pochi giorni alla festa, che quest'anno si svolgerà il 13 giugno, pare che ci siano ancora molti posti disponibili. Per cercare di arrivare al ""sold out"", gli organizzatori hanno aperto la gara anche ai non americani: gli ipodotati di tutto il mondo possono prenotarsi per partecipare al simpatico ritrovo. Durante la serata i partecipanti dovranno affrontare diverse prove: indosseranno abiti eleganti e - impietosi - costumi da bagno , poi saranno sottoposti a delle domande provenienti dal pubblico. Come detto, il vincitore intascherà 500 dollari, una corona, una fascia e un titolo di cui, comunque, andar fieri."
Solitario e problematico. Ecco chi è il killer di Toronto,"Solitario, problematico e ossessionato maniacalmente dalle stragi. Lo studente che ha falciato i pedoni e ucciso 10 persone a Toronto ha 25 e ha origini armene. Halek Minassian è stato arrestato dalla polizia alle13 e 52 ora locale. Ventisei minuti dopo la chiamata al 911 per allertare la carneficina. Il giovana studiava al Seneca College di North York, a pochi km dal luogo della strage, e abitava a Richmond Hill. Dai registri della polizia di Toronto non è emerso alcuna traccia, il che significa che Minassian non era già noto alla polizia. In un post di Facebook associato a una persona con lo stesso nome e la foto di Minassian sul profilo LinkedIn, c'è un omaggio ""al ""supremo gentiluomo Elliot Rodger"". Rodger è il 22enne californiano responsabile di un'aggressione mortale a Isla Vista, in California, in cui morirono sei persone morte e una decina rimasero feriti. ""Non sono sicuro che avesse qualche amico, molto molto vicino, almeno pubblicamente"", ha raccontato a CBC news Ari Bluff, che era andato con lui alla Thornlea Secondary School di Thornhill, a nord di Toronto. ""Non l'ho mai visto con un gruppo di amici. Tutte le volte che lo vedevamo nei corridoi, provavamo a parlargli o a dirgli ciao""."
"Bonanni: ""Sì al modello Usa: ai vertici delle aziende lavoratori con più poteri""","Raffaele Bonanni, applichiamo anche in Italia il modello Chrysler, con i sindacati nel capitale e ai vertici delle aziende? «Intanto l’accordo è un fatto importantissimo per tutti e non solo per la Chrysler. È la dimostrazione che in situazioni gravi e di difficoltà estrema non è vero che tra i lavoratori prevale il ribellismo». E quindi c’è un’alternativa al sequestro dei manager... «Le persone che vivono di stipendio in questi casi dimostrano intelligenza, dignità e capacità di decisioni all’altezza della situazione». Il sindacato Usa ha accettato sacrifici pesanti, anche in termini economici... «È quello che succede, in Germania ma anche da noi, quando c’è un sindacato che rifiuta il nichilismo e imbocca la strada della corresponsabilità. Per noi della Cisl è ancora più importante perché corrisponde alla nostra idea di società». Dice così perché l’altro lato della medaglia è un peso maggiore dei sindacati dentro le imprese? «Ma noi questo lo auspichiamo da anni. Soluzioni di questo tipo oggi sono ancora più valide. La crisi economica è stata soprattutto crisi dei mercati finanziari, di quel modello che ha ritmato un intero ventennio devastando l’economia e in alcuni casi la stessa democrazia. La partecipazione dei lavoratori è la soluzione che fa parte dell’economia sociale di mercato che vuole anche il ministro Tremonti ed è un’alternativa al potere autoreferenziale della finanza che ha provocata macerie economiche e sociali». Allora dobbiamo aspettarci i lavoratori ai vertici delle grandi aziende italiane? «Io la vedo così e lavoro perché questo accada». Concretamente come vorrebbe che funzionasse in Italia? «I lavoratori dovrebbero poter possedere azioni, singolarmente, ma dovrebbero esercitare i poteri di questo possesso anche collettivamente. E devono essere in grado di intervenire. È quello che succede in Germania. E quella è un’economia che funziona, regge e traina quella mondiale». La prospettiva dei lavoratori ai vertici delle aziende potrebbe non piacere a molti. «Non vogliamo confusioni di ruoli. Ma i dipendenti devono almeno sapere cosa succede nelle loro aziende. Penso ai poteri di indirizzo e controllo». Lei pensa che gli italiani vedrebbero bene dei sindacati dentro la stanza dei bottoni? «Ma perché no? Chi ha dubbi sui sindacati basta che guardi all’ultima esperienza, quella della Banca popolare di Milano. Unico istituto di credito dove i lavoratori possono esprimere la loro dirigenza. Tutti i sindacati hanno contribuito a eleggere un manager qualificato e riconosciuto». Quindi pienamente integrati nei meccanismi del mercato? «I sindacati dovrebbero avere voce in capitolo attraverso persone qualificate, che vivono nella logica capitalistica. Di un capitale, però, che non obbedisca solo a se stesso, ma anche alle persone». In Italia tutti si definiscono sociali e tutto sommato la nostra cultura non è lontana da quella tedesca. Come mai da noi questo modello non è stato introdotto? «Negli anni Cinquanta ci provò Enrico Mattei con l’Eni. Allora fu contrastato dal conservatorismo di Confindustria e anche dal Partito comunista italiano». Masochismo? «Non accettava che un salariato potesse essere arbitro di se stesso. E che potesse essere distolto dalla lotta di classe». La sua idea, insomma, non è poi tanto di sinistra... «Se si continua a insistere con le teorie del Novecento finiremo per non essere capiti. E non riusciremo a costruire niente di nuovo dalle macerie di questa finanza che obbedisce solo a se stessa». Altra obiezione. In Italia questo modello non si può applicare perché c’è un sindacato conflittuale... «La conflittualità è tipica di chi ha problemi irrisolti e non ha la possibilità di partecipare. Se si nega la partecipazione si favorisce l’antagonismo». Quindi se ci fosse più partecipazione non ci sarebbero posizioni estremiste dentro il sindacato? «Mai visto nessuno che si ribella contro se stesso». Non è che non sta facendo i conti con la Cgil perché è il primo maggio? «Nella Cgil ci sono molte realtà che potrebbero anche riconoscersi in questo modo di ragionare, ma le vedo ancora deboli e timorose di affrontare con forza il confronto interno. E quindi di riallacciare una vera alleanza con Cisl e Uil». A proposito, i metalmeccanici della Fiom hanno chiesto alla Cgil di non fare nessuna iniziativa unitaria con voi. Ce l’avevano con lei e la sua accusa di jihadismo alle tute blu... «Io capisco che sono cose interne alla Cgil. Ne devono discutere tra loro»."
Bernardeschi come Ronaldo: i suoi addominali fanno impazzire il web,"Finora è stata una stagione sullo montagne russe per Federico Bernardeschi . Il trequartista della Juventus e della nazionale non ha giocato come si aspettava, chiuso spesso dalla concorrenza di fenomeni come Dybala, Mandzukic, Douglas Costa e soprattutto Cristiano Ronaldo. L'ex calciatore di Crotone e Fiorentina, che la Vecchia Signora ha acquistato un anno e mezzo fa perr circa 40 milioni di euro, non ha mai fatto mistero di ispirarsi a Cr7 per crescere tecnicamente e tatticamente. Ma anche fisicamente. A dimostrarlo l'ultimo scatto pubblicato su Twitter e Instagram dove lo si vede imbracciare una chitarra appena acquistata con cui dilettarsi in una delle sue grandi passioni oltre al calcio e la moda: il rock'n'roll. Ma a catturare l'attenzione dei suoi followers non è stato lo strumento musicale esibito dal ""Berna"", né il cagnolino che appare spesso nelle sue uscite social. Quanto i suoi addominali scolpiti, protagonisti di un acceso dibattito apertosi nello spazio riservato ai commenti del pubblico femminile. Thank you @MartinGuitar for hooking me up with this new masterpiece! Ready to rock’n’roll now! #rocknroll #music #guitar pic.twitter.com/6VfooKZ5Fw — Fede Bernardeschi (@fbernardeschi) 19 gennaio 2019 View this post on Instagram Thank you @martinguitar for hooking me up with this new masterpiece! Ready to rock’n’roll now! #rocknroll #music #guitar #newgift A post shared by Federico Bernardeschi (@fbernardeschi) on Jan 19, 2019 at 11:53am PST"
La logistica per il turismo,"La carenza d'infrastrutture non riguarda solo il trasporto merci: anche il turismo ne è colpito. Il dato è emerso con chiarezza in occasione del 17° Forum di Confcommercio a Cernobbio nel quale operatori, esperti e esponenti della vita politica e economica si sono confrontati sul tema dei deficit strutturali del Paese, sullo scenario economico internazionale e sul futuro del turismo. Un futuro legato ai collegamenti soprattutto nel Sud del Paese dove la crescita, fino al 2011 omogenea rispetto al Nord, si è fermata con ripercussioni sul pil nazionale. Uno dei fattori che ha frenato la corsa del turismo è stato proprio un'inadeguata mobilità, a conferma che il settore può crescere solo se esiste l'accessibilità ai luoghi. Collegamenti dunque pedina fondamentale sullo scacchiere della crescita, insieme alla digitalizzazione e a un'offerta attrattiva organica. Ciò che conta è fare sistema, abbinando al fascino di migliaia di località e a un'enogastronomia senza confronti la garanzia di collegamenti che assicurino un sistema logistico efficiente a quello produttivo. Conftrasporto ha già avanzato alcune proposte a favore della valorizzazione del Mezzogiorno, attraverso un ministero dedicato che avrebbe dovuto individuare i porti di accoglienza per intercettare i flussi turistici e lavorare le merci che dal lontano Est entrano attraverso il canale di Suez nel Mediterraneo. Cinque porti d'interesse nazionale da collegare con una retroportualità resa efficace da collegamenti ferroviari e autostrade in grado di far giungere in tempi rapidi persone e le merci. La speranza è che dopo il Forum di Cernobbio inizi un nuovo modo di fare politica economica. Usando come propellente la logistica, che secondo una definizione di Lorenzo Necci, che in materia se ne intendeva, altro non è che economia liquida."
"Laura Pausini, annuncio su Facebook: ""Lato destro del cuore"" nuovo brano","Ogni suo ritorno è un evento, per la discografia italiana. Laura Pausini lo sa, e ama svelare pian piano i dettagli delle sue creazioni per i suoi fan ansiosi. Stavolta il tutto si è svolto su Facebook: prima, una foto - accompagnata dall'hashtag #LDDC , che aveva tutta l'aria di essere un acronimo - in cui la cantante di Faenza viene ritratta di spalle, in quello che sembra un enorme magazzino abbandonato, mentre indossa una giacca scura con una enorme chiazza bianca sul lato sinistro; poi, viene svelato l'arcano e vengono dati i dettagli che tutti i fan aspettavano. Il singolo si chiama "" Lato destro del cuore "" e sarà in radio a partire dal 25 settembre. L'annuncio è, come al solito, in italiano e spagnolo, segno che il nuovo album "" Simili "" vuole sfondare - com'è ormai abitudine, per Laura - sia nel mercato italiano sia quello in lingua spagnola, a partire dal Sudamerica. Qualche giorno prima, sempre su Facebook Laura scriveva: « Sta iniziando un periodo pieno di novità. La prima notizia che voglio condividere con voi è che il 25 settembre uscirà il nuovo singolo, non vedo l'ora che l'ascoltiate ». In poche ore, il post con l'annuncio del nome del nuovo singolo ha raccolto oltre ventiduemila like: i fan la stavano aspettando, e Laura non vuole tradire le aspettative."
"«Bosco del respiro», questa volta arrivano davvero gli alberi in piazza Duomo","Gli alberi in piazza Duomo. Una polemica che ha occupato per mesi le cronache quando era sindaco Letizia Moratti e a proporlo era l'archistar Renzo Piano. Questa volta nasce, ma è temporaneo, il Bosco del respiro. Iniziativa organizzata domani, con un giorno d'anticipo ma per celebrare la seconda edizione della Giornata nazionale dell'albero che cade lunedì, in diverse città italiane. Alla «Passeggiata nel bosco» prevista a mezzogiorno all'ombra della Madonnina è stato invitato anche il sindaco Giuliano Pisapia. Parteciperanno il presidente di Green City Italia Andreas Kipar e altre personalità. Diverse le iniziative organizzate in luoghi simbolo della città. L'installazione rettangolare composta da 21 alberi sarà vicino al monumento a Vittorio Emanuele II. Ne faranno parte anche due Torri dell'Aria realizzate dall'architetto Michele De Lucchi per la Fondazione Zoé, che nel gruppo chimico farmaceutico Zambon si occupa di comunicazione della salute, in occasione della Settimana del Respiro 2011. Alle ore 10 di lunedì, presso la Scuola Germanica di Milano di via Legnano 24 verrà invece piantumato un platano presso il cortile della scuola. L'evento sarà accompagnato da una «Cantata per l'albero». Al termine dell'evento anche gli alberi presenti in Piazza Duomo verranno definitivamente messi a dimora in altrettante scuole della città: un gesto significativo per l'educazione e la sensibilizzazione di grandi e piccoli."
Una suocera da buttare nello spot sui rifiuti. Scoppia la bufera a Palermo,"Polemiche sulla nuova pubblicità della Rap (la partecipata del Comune che a Palermo gestisce la raccolta dell’ immondizia ) per promuovere il servizio di ritiro dei rifiuti ingombranti a domicilio. Nei manifesti si vede una donna (una suocera nelle intenzioni dell’autore) con un mattarello in mano, tra mobili e frigoriferi da smaltire. La trovata ha scatenato le reazioni indignate di alcuni consiglieri comunali e un fiume di commenti su Facebook. Per il capogruppo di Idv, Filippo Occipinti, ""la pubblicità va sospesa immediatamente"". Su Twitter il presidente della Rap Sergio Marino ha replicato: "" Noi preferiamo parlare linguaggi semplici, che poi non vengono capiti"" . Per la consigliera del Pd, Antonella Monastra, ""è un messaggio inquietante che propone un immaginario della donna, sic et simpliciter, come rifiuto. Forse è anche peggio di una pubblicità sessista: non si mercifica il corpo femminile, riconoscendogli tuttavia una sua esistenza ed utilità; lo si equipara al nulla"". L’immagine di divani e frigoriferi che hanno fatto il loro tempo e da buttare, legati con una corda a una signora attempata dai capelli grigi, che sembra proprio una suocera . E la scritta: ""Chiamaci verremo sotto casa a prelevare tutti i tuoi ingombranti... Quasi tutti!"", recita lo spot. Il Comune di Palermo ha ritirato la contestata pubblicità nonostante il sindaco di Palermo Leoluca Orlando abbia espresso questa opinione: "" Si tratta con tutta evidenza di un messaggio che con ironia vuole denunciare comportamenti gravi ed incivili, che purtroppo a Palermo continuano a verificarsi. È altrettanto evidente che quel messaggio si presta a fraintendimenti e può risultare offensivo. Per questo ho concordato con i vertici della Rap che la campagna pubblicitaria sia modificata tenendo conto tanto della necessità di denuncia della inciviltà, quanto del rispetto delle sensibilità. Tutti conoscono bene l’impegno di questa amministrazione sul fronte del contrasto, materiale e culturale, alla violenza di genere e quindi ogni polemica è del tutto fine a se stessa"" ."
"""No Vax"", italiani chiedono asilo all'estero","Trento - Le vaccinazioni obbligatorie da strumento di civiltà, che ha consentito di debellare la maggior parte delle malattie ed epidemie che hanno terrorizzato e decimato la popolazione europea nei secoli precedenti, in Alto Adige sono diventate una violazione dei diritti umani al punto da giustificare una richiesta di asilo politico all'Austria. Già lo scorso 7 giugno il Consiglio provinciale altoatesino ha approvato una mozione per chiedere di stralciare «le misure coercitive previste dal decreto sui vaccini» ed ora si sono attivate direttamente le famiglie del movimento «No Vax» . Sono 130, infatti, i nuclei familiari, quasi tutti residenti nella provincia di Bolzano, pronti ad espatriare per evitare le vaccinazioni obbligatorie, almeno stando agli appelli-minaccia inoltrati al presidente della Repubblica Sergio Mattarella e all'omologo austriaco Van der Bellen. Sarebbe infatti «una carneficina chimica» quella a cui stiamo sottoponendo i nostri figli secondo Reinhold Holzer, attivista che guida la protesta dell'organizzazione «No Vax», che già negli anni '90 si era rifugiato in Austria per evitare le vaccinazioni obbligatorie ai propri figli e a cui la Cassazione, per motivi connessi alle mancate vaccinazioni, ne aveva sospeso la potestà genitoriale sui figli. Sulla questione è invece ben chiara la posizione tecnica di Maximin Liebl, presidente dell'Ordine dei farmacisti di Bolzano, nonché rappresentante di categoria presso l'Unione europea, che ridimensionando la questione sottolinea che «ormai si sa che la sicurezza dei vaccini è abbastanza alta, ogni farmaco può avere effetti collaterali ma la sicurezza dei vaccini, in particolare negli ultimi anni, è aumentata tantissimo ed è un sistema naturale per stimolare le difese immunitarie». Oggi, in effetti, la battaglia politica investe le vaccinazioni obbligatorie ma approcciandosi con occhio clinico «è chiaro che ci possano essere dei casi rari di effetti collaterali importanti ma, ponendo come esempio la tachipirina sciroppo che viene presa come l'acqua, quest'ultima ha effetti collaterali ben peggiori e più pericolosi di un vaccino». Al di là delle diverse correnti di pensiero, però, l'Alto Adige ha il triste primato di territorio con minor percentuale di popolazione vaccinata seppur il consigliere comunale di Bolzano, Marco Galateo, ridimensioni la problematica avvertendo di «non fare confusione fra i vaccini attualmente già obbligatori che sono importantissimi e questo nuovo calendario vaccinale-de iure condendo- che prevede farmaci a monitoraggio addizionale, ossia sperimentali». In ogni caso, a prescindere dalle dubbie richieste di asilo per violazione dei diritti umani e agli appelli al Consiglio di Ginevra, rileva senza dubbio anche l'aspetto di responsabilità sociale in quanto, come sottolinea Liebl, «il rischio che certe malattie debellate si presentino di nuovo sussiste perché le persone non si vogliono vaccinare e viene a mancare l'immunità di gregge. Ci sono persone che, in casi particolari, realmente non possono essere vaccinate». E il dibattito continua."
"Martone lascia: ""Mai fatto pressioni su Consulta""","Roma - ""Sono vicende che al di là del merito danno un quadro di inquinamento preoccupante e quindi non può che preoccuparci e riproporre in modo forte il tema della questione morale all’interno della magistratura"". Luca Palamara, presidente dell’Associazione nazionale dei magistrati, acondanna duramente le pressioni esercitate per favorire la nomina di determinati magistrati in ruoli delicati o di condizionare i giudici della Consulta nel voto sul lodo Alfano. Ma in una lettera il magistrato Antonio Martone lascia e ribadisce ""con forza"" di non ver ""mai fatto pressioni sui giudici della Corte Costituzionale"" e di essere ""completamente estraneo a tutti gli episodi che i giornali hanno tratto dall’ordinanza del gip"". Anm: ""Un quadro inquietante"" ""Il tema della questione morale - ha detto Palamara a margine di un convegno del Csm - va di pari passo con quello della scelta dei dirigenti che deve essere ancorata come non mai al merito e svincolata da logiche di appartenenza"". Su questi argomenti l’Anm vuole ""chiarezza e nettezza di posizioni"". ""La magistratura che noi vogliamo - ha spiegato Palamara - non può permettersi di avere al suo interno situazioni di opacità anche quando queste riguardano le nomine di importanti uffici direttivi"". Per intervenire, secondo il presidente dell’Anm, bisogna ""attivare i meccanismo preposti: Ora c’è un’indagine in corso, bisognerà vedere e valutare il coinvolgimento delle persone e gli organi competenti dovranno accertare con tempestività e rigore quanto è accaduto. Il ruolo dell’Anm deve essere chiaro e netto di presa di distanza da queste situazioni per affermare il modello di un magistrato ispirato ad integrità ed indipendenza e su questa strada non arretreremo di un millimetro perchè ci giochiamo il futuro della magistratura"". Martone: ""Lascio per difendere il mio onore"" Martone lascia la magistratura per il ""desiderio di poter agire a difesa della mia onorabilità in piena libertà e senza condizionamenti derivanti dallo status di magistrato di fronte a coloro che si sono rivelati goffi millantatori e che hanno utilizzato il mio nome per cercare di avallare i loro disegni"". Martone ricorda di aver ""servito l’amministrazione della giustizia ininterrottamente per oltre 44 anni ricchi di soddisfazioni, ma anche di sacrifici, rischi e, infine, amarezze. Sfido chiunque - sottolinea l’ex avvocato generale della Cassazione - magistrato o avvocato, a indicare un solo concreto provvedimento o atto da me adottato che non si sia ispirato rigorosamente ai principi di indipendenza, imparzialità e terzietà, senza farmi condizionare da ideologie e idee politiche"". Lo stesso invito Martone lo rivolge ""anche a Pino Berruti e Livio Pepino, componenti del Csm che hanno rilasciato dichiarazioni ai giornali di oggi, ma che ben dovrebbero conoscere l’attività che ho svolto presso la Corte di Cassazione per oltre 23 anni"". La cena con Verdini ""Non sono un frequentatore di salotti e il 23 settembre del 2009 non ho partecipato ad alcuna cena, come da giorni tento disperatamente di precisare con scarso successo agli organi di stampa"", ribadisce Martone. ""E' vero invece - spiega Martone - che tre giorni dopo un importante convegno in Sardegna sul federalismo fiscale, sono intervenuto, su invito di Pasquale Lombardi, segretario dell’Associazione organizzatrice, a un incontro con Verdini per discutere di ulteriori iniziative sul tema. All’incontro sono arrivato verso le ore 14 e, anche per la non prevista presenza dell’on. Dell’Utri e di Flavio Carboni (che mi sono apparsi a loro volta sorpresi per il mio arrivo), mi sono trattenuto per pochi minuti"". Soltanto a margine di questo incontro, ricorda l’ex avvocato generale della Cassazione, ""mi venne chiesto (dell’argomento, d’altra parte, in quei giorni si parlava in tutti gli ambienti), un pronostico sull’esito del giudizio della Corte costituzionale sul Lodo Alfano. Ricordo che prima di andar via manifestai l’opinione che probabilmente la Corte ne avrebbe dichiarato l’incostituzionalità""."
"Gf Vip, Cecilia Rodriguez offende Teresanna: ""È una cretina""","Cecilia Rodriguez e Francesco Monte sono fidanzati da quattro anni e il loro amore è riuscito a superare diversi ostacoli, anche il ""fantasma"" Teresanna Pugliese. Teresanna, infatti, nel 2012 aveva fatto la tronista di Uomini e Donne . Con Francesco aveva instaurato un feeling particolare, ma al momento della scelta aveva preferito Antonio Passarelli. I due sono rimasti assieme soltanto per 7 mesi, poi Teresanna Pugliese era andata a corteggiare Francesco che l'aveva scelta. Anche per loro, però, le cose non andarono bene e nel giro di un anno quella storia d'amore che aveva toccato il cuore del pubblico è finita. Poi, come un fulmine a ciel sereno, è entrata nella vita di Francesco Cecilia Rodriguez . I due sono inseparabili e da ormai due anni convivono. E ora che la Rodriguez si trova nella casa del Gf Vip , ogni momento è buon per parlare del suo fidanzato. Così, ieri pomeriggio, Cecilia stava parlando con Luca Onestini della sua storia con Francesco e del suo percorso a Uomini e Donne . E proprio parlando del programma di Maria De Filippi, Cecilia ha lanciato una frecciatina a Teresanna. ""Lei aveva scelto un altro - ha detto Cecilia Rodriguez -. Poi lui è andato sul trono, lei è scesa e lui l’ha scelta alla fine, è una cogliona. Ma sono stati poco tempo, sette mesi, ma male"". Le parole della modella argentina, però, non sono state digerite da Terssanna che su Instagram ha commentato: ""Mi rendo conto che sono un tuo pensiero fisso, parli ancora di me"". Anche sul web gli utenti si sono scatenati contro la Rodriguez e chiedono che Teresanna Pugliese entri nella casa del Gf Vip per un duro faccia a faccia."
Rottamazione Equitalia: ​inviate migliaia di lettere,"Valanga di lettere in arrivo da parte di Equitalia . L' agenzia di riscossione invierà mgliaia di comunicazioni per informare i contribuenti su eventuali cartelle che rientrano nella ""rottamazione"", ovvera la definizione agevolata. Di fatto in base al decreto fiscale entro il 28 di questo mese Equitalia dovrà inviare ai contribuenti una lettera con le somme che sono state affidate all'agenzia entro il 31 dicembre 2016. Come ricorda ipsoa.it , queste comunicazioni di Equitalia serviranno ad informare i contrubuenti sui debiti a loro carico. Il tutto per poter utilizzare la definizione agevolata. Per accedere alle procedure di rottamazione c'è tempo fino al 31 marzo 2017. In seguito alla scadenza del 31 maggio 2017, Equitalia invierà a tutti i contribuenti un'altra comunicazione dove saranno indicati le somme da pagare e ovviamente i bollettini per il pagamento rateizzato. Per richiedere la rottamazione della cartella è necessario indicare il numero dell'atto nella domanda da inviare all'agenzia di riscossione."
Quanta nostalgia per l'Italia del mio amico G.,"Questa edizione del Festival Gaber introduce alla commemorazione dell'artista nel decennale della sua morte, che avvenne il 1° gennaio 2003. Già, è trascorso tanto tempo, ma, come si dice, a me pare ieri quando mi giunse la notizia che non c'era più. È proprio vero che, invecchiando, un giorno non passa mai e un anno, invece, vola via in un baleno. Di uno che se n'è andato usa parlare bene per convenzione, forse perché non fa più ombra a nessuno. Nel caso di Giorgio Gaber, sarà perché era un amico, sarà perché siamo stati ragazzi insieme, sarà perché le sue canzoni - tutte - hanno segnato le fasi più gradevoli della mia vita, sarà quel che sarà, fatto sta che l'affetto e la stima sono tali che solo a scrivere di lui mi viene la strozza. Non so se mi commuovo perché ricordo la sua figura o perché ripensando a lui compiango un po' me stesso, avendo superato l'età sua (aveva 64 anni non ancora compiuti quando spirò) e avviandomi, quindi, all'ultima curva. Tanto più che ho lo stesso vizio suo: fumo di tutto, sigarette e pipa, perfino sigari. Mi pare di vederlo con la Marlboro fra le dita; non riesco a immaginarmelo diversamente. Lo conobbi una sera di fine agosto. Era il 1961 o 1962, il suo disco Cerutti Gino spopolava. Si stava svolgendo nella mia città, Bergamo, la Festa dell'Unità, un'occasione ghiotta, per gente di provincia come me, di uscire dalla routine. L'ospite d'onore dei comunisti era quasi sempre un cantante. Quella volta avevano reclutato Gaber, fresco di successo. Si presentò sul palco elegante: giacca blu, pantaloni grigi, scarpe inglesi e cravatta acconcia. Allora era così: i cantanti si vestivano; ora viceversa si coprono di stracci. Interpretò tutto il repertorio, tra cui La balilla e Porta Romana, che è ancora la mia preferita, probabilmente a causa della nostalgia dell'epoca, cioè della giovinezza. La regola d'altronde è questa: quelli andati sono sempre bei tempi, dato che la memoria è selettiva e porta a galla solamente le fasi migliori dell'esistenza. Mi conforta però l'opinione di qualche apprezzato critico: il Gaber esordiente era irresistibile; poi, con la maturità e l'esigenza intima di sfuggire al conformismo, anche politico, si perfezionò nel ramo intellettuale e divenne un ironico cantastorie, bravo nella recita dei suoi brani - talvolta lunghi soliloqui - ma perse in spontaneità pur guadagnando in professionalità e tecnica. Ipnotizzava il pubblico. Lo faceva ridere con verità stemperate dall'umorismo amaro, nota caratteristica della sua personalità. Posseggo molti suoi dischi e spesso, di notte, li riascolto. Quando arriva Porta Romana la canto seguendo lui, e lo imito goffamente s'intende. Mi godo tutta la produzione di Giorgio: Destra sinistra, un condensato esilarante dei principali stereotipi politici; Un uomo e una donna, in cui lo spirito adolescenziale si mescola con le delusioni della quotidianità; e molte altre suonate, ciascuna delle quali riflette la mentalità corrente e anticipa - profeticamente - le nuove tendenze. La grandezza del primo Gaber consisteva nella capacità di toccare le corde del cuore (Non arrossire, una poesia, anzi un sogno ad occhi aperti); la grandezza del secondo Gaber consisteva nell'abilità a descrivere in sintesi i luoghi comuni della sottocultura, e a intuire i venturi mutamenti del costume. Trascuro di elogiare le sue doti musicali e canore: sono state acclarate. Quella sera alla Festa dell'Unità, terminato lo spettacolo, si sedette per rifocillarsi al tavolone dove stavo sorseggiando con amici una bibita. Facemmo due chiacchiere. Avrei voluto rivolgergli molte domande, ma ero intimidito e non aprivo bocca. Se ne accorse, e fu lui a intervistare me su Bergamo, famosa per essere stracattolica, dominata dai preti e, naturalmente, dalla Democrazia cristiana (oltre il 60 per cento di voti). Conoscevo la materia, e le mie risposte lo intrigarono. Nacque una simpatia che alcuni anni più tardi si sviluppò e rinsaldò. Qualche cena in ristoranti secondari. Era un tipo solitario, curioso ma non invadente, rispettoso. Ogni tanto mi sfuggiva una battuta; lui sorrideva e commentava: «Potrebbe essere il titolo di una canzone». Una sera mi confidò di essersi iscritto alla facoltà di filosofia allo scopo di approfondire la storia del pensiero. Scherzando gli dissi: ma che ti frega della filosofia, leggiti i presocratici, il resto è superfluo, rimasticazione pura di concetti antichi. Mi fissò un istante, sorpreso: «Sono della stessa opinione, ma non l'ho mai espressa perché in fondo sono solo ragioniere e non voglio darmi arie da intenditore». Lo rincuorai: «Se è per questo anche Eugenio Montale era ragioniere eppure ha vinto il Nobel». La notizia lo rallegrò: «Ma dici davvero?». E io: «Certamente, ho lavorato al Corriere quando c'era anche Montale». Avevo l'impressione che Gaber non cercasse mai di divertirsi. Forse si divertiva quando lavorava, con precisione maniacale. Non era mai soddisfatto di sé e delle cose che faceva. I complimenti lo mettevano a disagio, magari lo infastidivano. Le nostre discussioni erano gare a chi dei due fosse più pessimista. Vinceva lui. Mi disse: io sono un pessimista scoraggiato, tu sei un pessimista incazzato. Risposi: «Mi incazzo per sentirmi vivo, recito una parte». E lui, di rimando: «Io mi deprimo con piacere per prepararmi a morire». La forza di Gaber era la sincerità. Non mentiva neanche a se stesso, diversamente da noi che ci raccontiamo balle consolatorie."
"Paura per il virus del Nilo, a Rovigo un contagio e un quartire da ripulire","Paura per il virus del Nilo in provincia di Rovigo . Un anziano di Lendinara ha contratto il virus West Nile e, per prevenire nuovi casi, l'Ulss 18 ha disposto interventi straordinari di disinfestazione capillare contro le zanzare nella zona interessata, mentre il Comune ha diramato un'ordinanza e chiede ai cittadini di fare attenzione. A riportare la notizia è IlGazzettino.it Il Servizio igiene e sanità pubblica ha comunicato ieri la notizia relativa al caso di contagio e ha dato disposizioni per prevenire la diffusione della malattia. Al momento non sono state, però, rese pubbliche informazioni relative alle condizioni cliniche del malato, colpito dalla patologia che si trasmette attraverso le zanzare e che in alcuni casi può anche avere complicanze gravi in persone già malate o debilitate. L'Ulss 18 ha immediatamente disposto alcuni interventi di disinfestazione nelle vicinanze dell'abitazione del paziente colpito dal virus. Ieri sera, è stato effettuato un intervento contro gli esemplari adulti di zanzara nel raggio di 3 chilometri, e la disinfestazione è proseguita nella giornata di oggi."
"Strauss-Kahn oggi dal giudice La moglie lo difende: ""Un complotto""","Simenon, che era Simenon, e se c’era una femmina in giro faceva terra bruciata, e le cameriere lo ingolosivano non meno delle baronesse, non avrebbe mai commesso una simile connerie, per dirla in francese. Perché anche con le cameriere, soprattutto con le cameriere, avrebbe fatto dire Simenon all’ispettore Maigret, ci vuole stile. Dominique Strauss-Kahn non ce l’ha. E uno che vuol fare il presidente della Repubblica, e non ha stile, a Parigi è fottuto in partenza. Sempre per dirla in francese. Ora, che il signor direttore generale del Fondo monetario internazionale - un sommesso de profundis anche per il suo incarico - avesse una irresistibile, compulsiva passione per la gnocca, era risaputo. Ma che arrivasse al punto da farsi pizzicare per «molestie sessuali» dalla polizia di New York come un qualsiasi mariuolo in fuga - beccato sull'aereo dell'Air France pronto al decollo, davanti allo scelto pubblico della prima classe, scandalizzato e sgomento - questo non lo avrebbe creduto probabilmente neppure l'autrice del libro che l'anno scorso sputtanò urbi et orbi il sessantaduenne signor direttore generale, raccontando appunto la sua ossessione per l'oscuro oggetto del desiderio e vaticinando (non a caso lo pseudonimo scelto dall'autrice è Cassandra) la sua rovina, ingoiato nel maelstrom di quella cosa lì. Sembra una barzelletta triste, una storia da cartone animato, col lupo cattivo tutto nudo che tende un agguato alla dolce e indifesa fanciulla, quella che ieri, in un lampo, si è imposta come la notizia del giorno. Ma è così strampalata, la storia; e imbarazzante, e grottesca - sospesa com’è fra il tragico e il ridicolo - che viene voglia di credere a un vigliacco saltafosso, come infatti si mormora; a un tranello teso al potente imperatore del Denaro da oscuri nemici intenzionati ad impallinarlo una volta per sempre. La cronaca si racconta in due righe. Strauss-Kahn è nella sua fastosa, rutilante suite (tremila dollari a notte) all'hotel «Sofitel» di New York, vicino a Times Square. All’una del pomeriggio, la cameriera trentaduenne che entra nell’appartamento si vede venire incontro Strauss-Kahn nudo come un verme. Il signor direttore, che ha verosimilmente perso la trebisonda ed è sotto l’effetto di un attacco di satiriasi, afferra la donna, la butta in terra e tenta di stuprarla. Lei si divincola, ma lui le è di nuovo alle calcagna, brancicandola in bagno e sul letto, dove secondo l’accusa riesce ad abborracciare un rapporto orale. Fino alla fuga precipite di lei, che avvisa la direzione che avvisa la polizia. Strauss-Kahn intanto se la fila all’inglese; ma così di corsa da dimenticare in albergo il suo telefono cellulare e altri oggetti personali. Non sa, il tapino, che la NYPD Svu, la spietata Special Victim Units della polizia newyorkese, celebrata in Tv dai telefilm della serie «Law & Order», è già sulle sue tracce. Un’ora dopo, lo sputtanamento di Strauss-Kahn fa il giro del mondo, senza tralasciare le Molucche e il golfo del Bengala. In qualsiasi altra parte del pianeta, una storia così avrebbe comunque provocato, e giustamente, danni al protagonista. Ma in America, signor direttore generale! Nella terra del femminismo, del protestantesimo bacchettone e del politically correct! Dove per una faccenda del genere -tentata violenza, aggressione sessuale e sequestro- si rischiano vent'anni, diconsi venti, di carcere! Anne Sinclair, la moglie miliardaria e giornalista, ha detto di non credere «neppure per un secondo» alle accuse rivolte al marito. Il quale, per bocca del suo avvocato, naturalmente si dice innocente. Ma forse un filino di prudenza, da parte di madame, non guasterebbe. Il più accreditato successore di Nicolas Sarkozy alle elezioni dell'anno prossimo (cioè l'ex) non è nuovo a fesserie del genere. Già nel 2008 era rimasto scottato da una tresca con una sua collaboratrice, l'ungherese Piroska Nagy. Il resto, con dovizia di particolari piccanti, l'aveva raccontato la citata Cassandra ne «I segreti di un possibile presidente», rivelando la passione di Strauss-Kahn per i locali di scambisti e pubblicando una serie di imbarazzanti testimonianze. E sì che lo stesso Sarkozy, citato dal Times di Londra lo aveva messo in guardia. «A Washington -gli aveva detto- non scherzare su queste cose. Evita di prendere da solo l’ascensore con le stagiste! Per favore, niente fesserie»."
Quell'urlo alla vita di Loredana Bertè,"Dall’analisi della grafia di Loredana Berte emergono le seguenti caratteristiche temperamentali: ricettività, sensibilità, estrosità e compartecipazione, per cui è molto attenta a non lasciarsi espropriare. Bisognosa di essere e di sentirsi protagonista nella vita, ha dovuto sempre lottare con le avversità. Il senso estetico la rende vigile nel dare un tocco particolare alla propria immagine anche professionale, che porta avanti un con uno speciale tocco di bravura. Note di narcisismo fungono da compensazione per un vissuto per nulla facile; si tratta comunque di un meccanismo che le ha permesso di sentirsi unica nel suo genere. Dotata di un pensiero introspettivo con buone capacità elaborative, è portata a sviscerare ogni cosa, per capirne il significato profondo su ciò che le accade attorno. Non tollera posposizioni né essere messa in un angolo in quanto la sofferenza e i ricordi del passato hanno lasciato tracce indelebili. Loredana Bertè mette nella sua professione foga e passione anche se tutto ciò la porta a vivere in una condizione di ansia anticipatoria. Fissandosi in forme narcisistiche (vedi cerchietti nei puntini delle ”i”) ha utilizzato tale “specchio” riuscendo a lottare, senza permettere a nessuno di toglierle quel rifugio sicuro dove vengono rispecchiati ricordi e tragedie, ma anche successi e fama. (Clicca qui per guardare la firma di Loredana Bertè)"
Geppi tiene a bada le iene Pif e Fabio Volo,"Alexis Paparo«Mi piace tornare, sono un nostalgico. È un po' come rincontrarsi tra vecchi amici, spero di portare qualcosa di quello che ho imparato in questi anni: leggerezza e conoscenza del mezzo». Era il 2001 quando Fabio Volo smise il completo scuro da iena. Quindici anni dopo ritorna nelle vesti da co-conduttore «invecchiato, non maturato» del programma cult di Davide Parenti, di casa su Italia Uno dal suo esordio il 22 settembre 1997. Un'edizione «doppia» con due prime serate, la domenica (la prima in onda l'altro ieri) alle 21.25 e il martedì (da stasera) alle 21.10 per 28 puntate totali da circa due ore, due scenografie diverse e due terzetti alla conduzione. La domenica Fabio Volo e Miriam Leone e il martedì Pif e Nadia Toffa, nella doppia veste da inviata. Onnipresente Geppi Cucciari: a «portare energia, rallegrare, disorientare».Se il cambio di forma è tangibile, la formula rimane la stessa: tra servizi più leggeri e inchieste sui temi cari alla trasmissione come «mafia, ecologia, genitori che abbandonano i figli, extracomunitari, matti segregati nei manicomi, faremo qualcosa anche sul Family Day», ha spiegato il creatore Davide Parenti. «Le Iene è sempre stato un programma che ha raccontato il Paese, si è quindi evoluto di conseguenza, adattando argomenti», spiega Fabio Volo. «Ai miei tempi facevo servizi di alleggerimento, non c'erano inchieste. Il tutto si risolveva tutt'al più in uno sberleffo al partito politico. Nonostante i micro-cambiamenti la scatola è rimasta uguale e ritrovo una famiglia che conosco». Il trio alla conduzione invece, è inedito. «Geppi è la regina della battute, Miriam porterà la parola verso il servizio e il mio ruolo è come sempre a metà fra vittima e cazzone, sono uno che incassa non che colpisce». La proposta di conduzione è arrivata in un momento perfetto: «Da maggio inizierò a girare la mia serie tv a New York e al momento avevo bisogno di un po' di tranquillità, di rimanere a casa per portare mio figlio all'asilo».«Il nostro è un ruolo di raccordo, il filo rosso che introduce i servizi, che sa alleggerire, smorzare la tensione e far riflettere», continua Miriam Leone, che vive un momento di ubiquità in tv con la serie Non uccidere su Rai 3 il sabato e la messa in onda generalista di 1992 su La7 in contemporanea con Le Iene. «Geppi è una mia cara amica, con Fabio ho lavorato sul set de La Grande Seduzione di Massimo Gaudioso. È un battutista, ha una velocità di pensiero pazzesca, spero di ricreare con lui la dinamica che c'era stata sul set. Per quanto prestigiosa - Le Iene è un programma cult che seguo da quando ho 12 anni, al quale non si può dire no - la conduzione rimarrà una parentesi tra nuovi progetti sul set. La recitazione è e resta la mia strada», spiega l'attrice."
"Usa, la Rice torna in campo:vuol fare la vicepresidente","Si parla molto dei Tea Party e del ruolo che giocheranno nelle prossime elezioni americane. Diciamo subito che tra i repubblicani in corsa nelle primarie non c'è un candidato ufficiale col marchio TP, anche perché i Tea Party non sono un gruppo monolitico ma, anzi, la loro ricchezza è data proprio dalla pluralità e dal numero di comitati sparsi negli States. Non c'è neanche un leader ufficiale, anche se in passato più di uno ( in primis Sarah Palin) ha tentato di porsi alla guida del movimento. Tra i politici di maggiore spicco, oltre all'ex governatrice dell'Alaska, figurano Ron Paul e suo figlio Rand (senatore), Dick Armey, Eric Cantor e Michele Bachmann. Tra i sette candidati repubblicani ancora in corsa un sondaggio organizzato dai Tea Party Patriots (l'organizzazione maggiore a sostegno dei Tp negli Usa) vede in testa Newt Gingrich . Un risultato che va controcorrente rispetto al sondaggio pubblicato da Public Policy Polling (vicino al partito democratico), dove l'ultraliberista Ron Paul è al primo posto - specie in Iowa, dove si vota il 3 gennaio - seguito da Romney e Gingrich. Nel sondaggio (Tele-forum/Straw Poll) condotto tra 23mila persone, Gingrich ha ottenuto il 31%, prima della beniamina del Tea Party Michele Bachmann (28%) e Mitt Romney (20%). Seguono, con un distacco maggiore, Rick Santorum (16%), Ron Paul (3%), Rick Perry (2%) e Jon Huntsman (0,34%). Sono dati significativi, ma vanno presi con le molle, come tutti i sondaggi. Intanto la campagna elettorale 2012 potrebbe segnare un grande ritorno sulla scena politica, quello dell'ex segretario di Stato ai tempi di George W. Bush, Condoleezza Rice . Dopo essere tornata a insegnare pare che sia pronta a scendere in campo. Per i bene informati punterebbe al posto di vice nel ticket repubblicano. Una donna sicuramente preparata che andrebbe a dare peso, e sostanza, alla politica estera del candidato repubblicana. E potrebbe anticipare l'intenzione di Obama - per ora è solo un'ipotesi - di candidare Hillary Clinton come vice al posto di Biden. Staremo a vedere cosa accadrà nelle prossime settimane..."
Alla Fornero piace fare gaffe «Più licenziamenti? Riforma ok»,"RomaCapita che, nella foga di difendere una tesi, si dicano cose che la indeboliscono. È successo ieri a Elsa Fornero. Premessa, da qualche giorno il ministro e la sua riforma del lavoro, sono tornati sotto i riflettori perché una sentenza del tribunale di Bologna ha concretizzato i timori di molti: ha semplicemente ignorato la nuova disciplina sui licenziamenti e considerato integro l'articolo 18 dello Statuto dei lavoratori nella versione del 1970. Sono mesi che, su questo punto, gli imprenditori giudicano la legge come poco incisiva sul fronte dei licenziamenti, se non dannosa per eccessiva farraginosità e troppa fiducia nelle decisioni dei giudici. Ieri, durante un convegno sul welfare, Fornero ha smentito chi la accusa di non avere cambiato niente. «Noi abbiamo delle statistiche che ci vengono date: osserviamo un aumento dei licenziamenti individuali». Questo - ha poi precisato - «non vuol dire necessariamente che la riforma ha incoraggiato i licenziamenti, ma che nei mesi precedenti alla riforma alcune imprese hanno deciso di aspettare per vedere come veniva la riforma e poi, dopo la riforma, hanno deciso di licenziare». Come dire, è presto per dare giudizi, ma non si può dire che la riforma abbia scoraggiato i licenziamenti perché i datori di lavoro ne hanno fatti di più. Ragionamento che, se da un lato potrebbe convincere i pasdaran dell'abolizione dell'articolo 18 (che, ricordiamo, è quello che regola il reintegro dei lavoratori licenziati ingiustamente), non smuove di un millimetro le preoccupazioni dei critici della riforma. In particolare i timori di quelli che temono scoraggi l'occupazione per le nuove rigidità introdotte su contratti a termine e gli altri rapporti di lavoro atipico. Problema che il ministro Fornero ha ben presente, tanto che ieri ha messo le mani avanti. Chi dice che la riforma «facilita i licenziamenti o non aumenta il lavoro» esprime «giudizi tranchant, dati spesso per appartenenza politica, partitica e sindacale, non sono seri e dobbiamo contenerli». Il governo, d'altro canto, si è dato da fare anche sulle politiche attive, Fornero ha ricordato il fondo da 230 milioni che serve incentivare l'assunzione e la stabilizzazione di giovani e donne. Il ministro del lavoro ha anche parlato di esodati e di produttività. A proposito dei senza stipendio e senza pensione, ha ammesso che il governo li aveva sottostimati. «Pensavamo che il numero di 65mila fosse corretto». Ma rimane fermo il principio che «non per tutti deve valere come unica soluzione possibile la salvaguardia dei precedenti requisiti per il pensionamento. Forse si può pensare in altri termini, soprattutto per quelli che stanno ancora al lavoro, magari su altre basi. Problemi non si affrontano con unico strumento». Tradotto, per alcuni, magari i licenziati, potrebbero valere i normali ammortizzatori sociali. Sulla produttività Fornero ha mandato un avvertimento alle parti sociali: se sigleranno un «buon accordo» sulla produttività «i soldi ci sono», ma se invece l'intesa sarà «debole e slegata dalla produttività» allora «ci sono altri possibili usi più importanti, forse più importanti e più significativi socialmente, per queste risorse. La detassazione - ha aggiunto - verrà se ci sono indizi forti di accordi che siano tali da incentivare la produttività. Auspichiamo che le parti raggiungano un accordo». Anche in questo caso il messaggio è chiaro. La legge di stabilità destina a questo capitolo 1,6 miliardi. E se non ci sarà un accordo tra sindacati e associazioni delle imprese per favorire la contrattazione di secondo livello, quelle risorse potrebbero servire agli altri capitoli soggetti a modifiche, soprattutto la non retroattività dei tagli a detrazioni e deduzioni. O a rinviare di nuovo l'aumento dell'Iva. Una brutta notizia per Fornero è arrivata San Carlo Canavese, in provincia di Torino. I ladri sono entrati nella villa del ministro e di suo marito, l'economista e giornalista Mario Deaglio. Il bottino, informavano ieri le forze dell'ordine, non è di grande valore."
"Mediaset, la sentenza","Questo il dispositivo integrale della sentenza con cui la Cassazione ha oggi confermato in via definitiva la condanna per frode fiscale a 4 anni di reclusione per il leader del Pdl, Silvio Berlusconi . "" La Corte suddetta rigetta i ricorsi di Agrama Frank, Galetto Gabriella, Lorenzano Daniele, che condanna al pagamento delle spese processuali. Annulla la sentenza impugnata nei confronti di Berlusconi Silvio limitatamente alla statuizione relativa alla condanna alla pena accessoria dell’interdizione temporanea per anni 5 dai pubblici uffici, per violazione dell’articolo 12, comma 2, dlgs 10 marzo 2000, numero 74 e dispone trasmettersi gli atti ad altra sezione della Corte d’appello di Milano perchè ridetermini la pena accessoria nei limiti temporali fissati dal citato articolo 12, ai sensi dell’articolo 133 c.p., valutazione non consentita alla Corte di legittimità. Rigetta nel resto il ricorso di Berlusconi nei cui confronti dichiara, ai sensi dell’articolo 624, comma 2, cpp, irrevocabili tutte le altri parti della sentenza impugnata. Condanna tutti gli imputati, in solido, al pagamento in favore della parte civile, Agenzia delle entrate, delle spese dalla stessa sostenute in questo grado di giudizio, liquidate in complessivi euro 5mila, oltre accessori come per legge"" ."
"Gp Gran Bretagna, Hamilton vince a casa sua","Lewis Hamilton ha vinto il Gran Premio di Gran Bretagna sul circuito di Silverstone, decima prova del Mondiale di F1. L'inglese della Mercedes ha preceduto di oltre dieci secondi il compagno di squadra Nico Rosberg e la Red Bull di Max Verstappen. Il tedesco è sotto investigazione per un suggerimento avuto dai box per come agire sul volante e rischia una penalità. Quarto Ricciardo, quinta la Ferrari di Kimi Raikkonen. Solo nona l'altra Rossa di Sebastian Vettel. Per il campione del mondo in carica è il 4/o successo a Silverstone e il 47/o in carriera. Sesto posto per Sergio Perez su Force India, davanti al compagno di squadra Nico Hulkenberg e alla Toro Rosso di Sainz. Chiude la top ten l'altra Toro Rosso di Kvyat. Nel dopo gara occhi puntati come già detto su Rosberg. Ha vauto problemi al cambio quando mancavao 5 giri alla fine. Il tedesco si è guardato le spalle da Verstappen a 1''3 con i suggerimenti radio dai box. Da qui la monoposto è finita sotto investigazione e di fatto una sanzione potrebbe costare la seconda posizione a Rosberg che in classifica piloti ha un vantaggio di soli 4 punti su Hamilton."
"Torino, donna incinta picchiata perchè non ha raccolto feci del cane","Una ragazza africana di 19 anni, all'ottavo mese di gravidanza, è stata picchiata da un sessantenne italiano perchè la giovane di nazionalità angolana non avrebbe raccolto le feci del proprio cane che stava portando a spasso. La vicenda, di cui da notizia il quotidiano online "" Today "", è accaduta ieri pomeriggio a Torino. Secondo quanto si è appreso la 19enne stava passeggiando con il proprio cane, quando l'italiano ha iniziato ad aggredirla verbalmente perchè appunto la donna non avrebbe raccolto i bisogni dell'animale. La ragazza ha tentato di giustificarsi dicendo al sessantenne che solitamente è il suo fidanzato a portare il quattrozampe a passeggio proprio perchè lei, visto il suo stato interessante, è meglio che stia ben alla larga dai bisogni del cane, ma il fidanzato era fuori per lavoro pertanto stavolta era toccata a lei la passeggiatina con l'animale. L'uomo però non ha sentito ragioni ed è passato dalle parole ai fatti, colpendo dapprima l'angolana con un pugno in faccia e poi con un calcio al ginocchio. La ragazza è stata in seguito portata all'ospedale in ambulanza, dove fortunatamente i medici hanno escluso che la bimba che la donna porta in grembo possa aver subito danni. La polizia è sulle tracce del suo aggressore dopo che la donna ha fornito agli agenti une dettagliata descrizione dell'uomo. Pare inoltre che una passante che ha assistito a tutta la scena non abbia aiutato la ragazza, sostenendo che avrebbe dovuto badare al suo cane."
E ora qualcuno s'indigna (anche dell'omertà),"dal nostro inviato a Vicchio del Mugello (Firenze) --- Qualche crepa si apre nel Mugello tra i muri eretti a protezione del Forteto. Non ci sono soltanto i processi sommari a carico del «compagno che sbaglia»: che, beninteso, non è Rodolfo Fiesoli, fondatore e guru della comunità, ma il democratico Paolo Bambagioni, vicepresidente della Commissione d'inchiesta della Regione Toscana. Il consigliere Pd, ex sindaco di Signa, ha parlato di «omertà» riguardo al Forteto accusando chi ancora protegge la comunità degli orrori, ma l'assemblea del Pd di Vicchio l'ha criticato per non aver rispettato la consegna del silenzio. Nel Mugello circola la lunga lettera di «una cittadina che era di sinistra». «Sono stati gli ultimi avvenimenti vicchiesi e il comunicato Anpi a farmi riflettere sulla vicenda Forteto - scrive tra l'altro - Sono di sinistra da sempre, se con questo si intende l'abbracciare i valori della difesa dei più deboli contro i più forti, valori che dovrebbero essere dell'umanità intera. Mi chiedo perché nessuno abbia organizzato una manifestazione a sostegno delle vittime, affinché venga fatta finalmente luce su quanto accaduto per tanti anni. Infatti non ho visto grandi proclami, non ho percepito grande indignazione, ma a differenza di altre vicende, nessuno ne parla. Forse perché le istituzioni coinvolte (comunali e regionali) sono di sinistra? In compenso non si manca di protestare contro chi osa manifestare contro gli orrori successi in decine di anni di silenzi e omissioni, cioè contro le iniziative dei gruppi di destra con regolare autorizzazione delle forze dell'ordine. Ma perché non l'hanno fatta loro, quelli di sinistra con la coscienza pulita, una manifestazione a sostegno della verità?». Una fiaccolata di solidarietà si svolgerà in piazza della Vittoria a Vicchio questo sabato alle 21, organizzata dal comitato «Adesso basta! Fermiamo il sistema Forteto». Il tam tam è partito sui social network e si sta rapidamente allargando. Ma la coltre di silenzio è dura da perforare. Due giorni fa, domenica 19, si è svolta la 12° Marcia di Barbiana, organizzata dal comune di Vicchio sui luoghi dove visse e operò don Lorenzo Milani. Barbiana è a pochi chilometri dalla comunità di Fiesoli, il quale si richiama esplicitamente agli insegnamenti dell'autore di Lettere a una professoressa. Rappresentanti dell'Associazione vittime del Forteto avrebbero voluto partecipare, ma gli è stato sconsigliato. Motivo: «Bisogna evitare strumentalizzazioni», quasi fossero loro i colpevoli. Nell'appello per la Marcia, firmato dai sindaci della zona oltre che da Matteo Renzi e dal governatore Enrico Rossi, non si accenna alle vergogne del Forteto. D'altra parte, proprio il comune di Vicchio il 23 maggio 2003 ha conferito alla coop il premio Giotto d'Oro in quanto «sicuro punto di riferimento per famiglie e istituzioni dello Stato per l'attuazione di programmi di recupero e integrazione». Già, complimenti vivissimi."
"Aleppo, il direttore dell'ospedale: ""Mancano medicine, acqua e riscaldamento""","Aleppo è stata liberata ma, nella città siriana, la situazione umanitaria resta al limite. A lanciare un nuovo allarme, attraverso la fondazione di diritto pontificio Aiuto alla Chiesa che Soffre, è il professor Emile Katti, direttore dell'Ospedale al Rajaa di Aleppo. “Da quando Aleppo è stata liberata il numero dei feriti si è ridotto ma non c’è ancora sicurezza”, ha detto il direttore dell' ospedale , spiegando come i ribelli abbiano distrutto completamente i quartieri orientali prima della ritirata e come i jihadisti di al Nusra continuino a minacciare la città. “Sono a meno di tre chilometri da noi, a sud-ovest, e lanciano razzi in un quartiere che dista un chilometro da noi”, ha denunciato il medico, “qualche giorno fa ci sono stati almeno 3 morti e 40 feriti”. E se il cardinale Mario Zenari, nunzio apostolico in Siria, ha dichiarato che nel Paese ""stanno morendo più persone per l'impossibilità di curarsi che sul campo di battaglia"", il professor Katti conferma che negli ospedali siriani mancano macchinari funzionanti e medicine . “I farmaci per le patologie comuni sono disponibili, ma mancano quelli specifici per le patologie croniche gravi”, ha spiegato il direttore dell’ospedale al Rajaa, “il nostro lavoro è salvare le vite, e non possiamo farlo se a causa dell’embargo non ci vengono garantiti gli strumenti”. Quello dell’ embargo , secondo il professore resta, infatti, uno dei nodi cruciali da sciogliere per consentire alla popolazione di riprendere a vivere normalmente. “Se i macchinari si guastano non possiamo ripararli perché gli ingegneri biomedici che hanno abbandonato Aleppo non vogliono tornare a causa dei rischi e non possiamo neanche comprarne di nuovi per la mancanza di fondi aggravata dalla svalutazione della lira siriana”, ha spiegato il professor Katti, che per questo ha lanciato un appello “ai responsabili occidentali affinché l’embargo venga rimosso”. Ad Aleppo, circa tre milioni di persone continuano a sopravvivere facendo i conti con la mancanza d’acqua, di elettricità e del carburante necessario a far funzionare i riscaldamenti. “Da due mesi l’Isis ha bloccato il flusso d’ acqua a metà strada fra Raqqa ed Aleppo”, denuncia il professor Katti, “in città ci sono 130 pozzi statali ma non sono sufficienti, bisogna riattivare quanto prima questo flusso”. “Da alcune settimane manca la benzina”, continua, “non c’è gasolio per il riscaldamento e da due mesi fa freddissimo”. Le temperature, di notte, scendono, infatti, fino a sei gradi sotto lo zero. L'elettricità arriva a singhiozzo. ""Da 4 anni si usano generatori elettrici che dovrebbero essere attivati solo in caso di carenza temporanea"", spiega il medico, ""non sono progettati per un uso prolungato, per cui ogni tanto si guastano oppure esplodono"". “Aleppo è uguale ad Hiroshima senza la bomba atomica”, conclude il direttore dell’al Rajaa, per descrivere la situazione attuale nella città siriana. Infine, il professor Katti, ha lanciato il suo appello per i cittadini di Aleppo. “Chiedo agli italiani di non dimenticare i fratelli siriani vittime della guerra ormai da 6 anni, molte famiglie non hanno lavoro, per cui vi chiedo di aiutare i poveri affinché possano disporre delle medicine, del cibo e di alloggi ristrutturati”, ha detto ad Aiuto alla Chiesa che Soffre."
"Condannato per ""spese pazze"" l'ex presidente di Ferrovie Nord","È arrivata e rispetta le richieste del pm la sentenza per Norberto Achille, ex presidente di Ferrovie Nord Milano, condannato a due anni e otto mesi nel processo abbreviato che lo vedeva sotto accusa per peculato e truffa. ""Sono colpevole - aveva già detto in una lettera al giudice - ho subito ammesso i fatti e questa vicenda mi crea vergogna e imbarazzo"". Alla società partecipata di Ferrovie dello Stato e Regione Lombardia Achille sottrasse 429mila euro, utilizzati per fini personali o per la sua famiglia. Due utenze aziendali furono date in uso alla moglie e al figlio Marco, mentre le spese del figlio Filippo venivano addebitate direttamente ad Achille, per un totale di oltre 124mila euro. Con le carte di credito aziendali l'ex numero uno della società, dimissionario nel 2015 , aveva coperto ""spese proprie e dei propri familiari"" per 74.144 euro, con voci che andavano dalle scommesse sportive alla ""visione di una serie di film pornografici""."
Partita del Cuore: tra Totti e il ricordo a Frizzi,"La Partita del Cuore che ieri sera ha catturato l'attenzione di moltissimi italiani si è fermata per un lungo applauso e la comparsa di uno striscione gigantesco per rendere omaggio a Fabrizio Frizz i. Tanta la commozione visibile sui volti dei presenti allo Stadio Ferraris, dei conduttori e degli ospiti, tra cui Francesco Totti e Penelope Cruz . "" Abbiamo un amico che anche oggi è con noi, che sta facendo il tifo e che ci sta guardando dall'alto "": mentre Paolo Belli pronunciava queste parole, dalle tribune è sceso uno striscione di proporzioni enormi: sfondo bianco, scritta "" Ciao Fabrizio "" e in primo piano la figura del noto conduttore scomparso lo scorso 26 marzo mentre saluta, accennando un sorriso. Mentre l'applauso dal pubblico si fa sempre più forte, Antonella Clerici è apparsa visibilmente commossa a fianco di Carlo Conti , che le ha accarezzato la spalla in segno di conforto. Con Penelope Cruz e Bebe Vio a fare da madrine alla serata e ospiti d'eccezione quali il presidente della Fifa Gianni Infantino, Francesco Totti e Antonio Cassano (di nuovo insieme dopo l'addio all'AS Roma), Javier Zanetti, Vincent Candela, Bruno Conti, Andrea Bertolacci, Salvatore Ficarra, Marco Bocci, Luca Bizzarri, Neri Marcorè, Niccolò Fabi, Gianni Morandi, Paolo Maldini, Paolo Belli, Pio e Amedeo, Moreno e il capitano Enrico Ruggeri, la Partita del Cuore ha dimostrato che l'affetto per Frizzi non accenna proprio a diminuire. Peraltro, non è mancata Carlotta Mantovan , ripresa dalle telecamere commossa e discreta. La Partita del Cuore trasmessa su Rai ieri, mercoledì 30 maggio, ha raggiunto un ottimo risultato vincendo il prime time: ha infatti ottenuto 3 milioni 123 mila spettatori e uno share del 14.6%. Partita del Cuore 2018: le foto"
"Pezzopane: ""Vi racconto la mia storia col giovane Simone""","Un metro e cinquanta. Nell’epoca della “bellezza al potere” (quella fisica), per cui la donna in politica (ma anche l’uomo) dev’essere anzitutto prestante fisicamente, provateci voi ad arrivare al Senato della Repubblica partendo da un metro e cinquanta. “Molte donne mi scrivono e mi chiedono quale sia il mio segreto” dice divertita Stefania Pezzopane , senatrice del Pd e già presidente della provincia dell’Aquila. E qual è il suo segreto? “Non è un segreto. Basta volersi bene, amarsi, piacersi”. Facile a dirsi, in un ambiente come quello della politica. E poi sfidare anche le molte convenzioni della società italiana fidanzandosi con un modello-spogliarellista di 24 anni più giovane, ex Mister Italia. Da qualche settimana la senatrice e il fidanzato, Simone Coccia Colaiuta, hanno festeggiato i due anni d’amore. “Nel 2017- esordisce la parlamentare- ci sposiamo, ho già visto un castello all’Aquila davvero niente male… Ci siamo incontrati alla Dolce vita (un nome, un destino, ndr) un bar molto noto dell’Aquila. Ci siamo salutati, non lo conoscevo, mi ha chiesto di alcuni progetti che da parlamentare stavo portando avanti per l’Aquila, ma quasi non lo sentivo più… è stato un colpo di fulmine!”. Agli inizi non dev’essere stato facile… “Io ho passato una vita a combattere i pregiudizi, anzitutto verso me stessa. Non avevo certo paura del giudizio degli altri. E poi ho lasciato che questo rapporto crescesse liberamente. E anche Simone ha fatto lo stesso”. Da un lato la militanza politica totale, dall’altro le discoteche, i locali, gli spogliarelli; come si conciliano due universi così distanti? Il sorriso non sparisce mai dal tono della senatrice Pezzopane “Ci siamo incuriositi a vicenda, lui mi parla del suo lavoro ed io lo sto spingendo a seguire la politica”. A sinistra, ovviamente! “Simone è una mente libera, Renzi gli piace molto, ma in passato è stato berlusconiano”. Un solo altro uomo importante nel passato della Pezzopane, l’ex marito. “Ci siamo conosciuti tra i banchi del liceo classico Domenico Cotugno dell’Aquila. Dieci anni di fidanzamento e venti di matrimonio”. Una storia stabile, perché è finita? “Per esaurimento del rapporto, capita. Quando ho incontrato Simone era già praticamente finita tra me e il mio ex marito”. Aprile ha però segnato un altro anniversario per tutti gli abruzzesi, per gli aquilani in primis. Ore 3e32 del 6 aprile, il terremoto che devasta il territorio del capoluogo abruzzese, “l’orco” come lo chiama la senatrice, 309 morti, interi abitati rasi al suolo. Pubblico e privato intrecciati. “Ero in casa mia, le pareti che ondeggiavano, gli oggetti che volavano, scoprire che sotto le macerie sono rimaste persone care. Certo che cambia molto la vita, anche se nella storia noi aquilani abbiamo rodato una capacità notevole di reazione”. Da sposati lei e Simone vivrete all’Aquila? “Certo, quando non sarò a Roma, assolutamente. L’Aquila è la mia città, la mia storia, la mia vita”. Terza di quattro figli, il papà imprenditore edile a Onna (il terremoto è sempre presente), la mamma funzionaria del ministero della pubblica istruzione. A 15 anni nel partito comunista, poi nel Pds, nei Ds fino al Pd. Stefania Pezzopane diventa famosa per la foto con il presidente Usa Barack Obama. 9 luglio 2009, meeting del G8, spostato dal governo dalla Maddalena all’Aquila, davanti alle macerie della prefettura l’uomo più potente del mondo si abbassa per farsi una foto affettuosa con l’allora presidente della provincia. Quella foto diede alla Pezzopane una popolarità incredibile, ma consentì anche al mondo do rendersi conto della devastazione dell’Aquila. Un ultimo consiglio alle donne che non si piacciono? “Amatevi, in questo modo sarete più capaci di amare e di farvi amare”. Così parlò la piccola, grande Stefania da Onna. Che è stata capace di scandalizzare il Paese in cui le unioni civili sono legge dello Stato."
Una bandiera nera dell'Isis sventola in Abruzzo,"La chiamano ""Piccola Svizzera"" ed un'amena località nel Comune di Tagliacozzo (L'Aquila). Ma tra villette e campi da tennis tra le montagne al confine tra Abruzzo e Lazio sventola ora una bandiera nera dell' Isis . Come racconta il Centro , la scoperta è stata fatta da un residente della zona che ha fotografato e segnalato il vessillo ai carabinieri. L'abitazione apparterrebbe - pare - a un professionista di nazionalità libica. E proprio una bandiera della Libia avrebbe sventolato finora sul terrazzo, stando al racconto del 50enne. Ma da oggi il colore del drappo è cambiato: ora sventola uno stendardo che evoca jihad e Califfo. ""È da questa mattina che mi sono rivolto ai carabinieri per denunciare il fatto, ma ancora sto aspettando il loro intervento"", racconta l'uomo al quotidiano abruzzese."
"Scrive per sbaglio a un carabiniere: ​""la droga è pura"" e viene arrestato","Scrive per sbaglio a un carabiniere su whatsapp: ""La droga è pura"" e l'errore costa l'arresto a un ristoratore 50enne di Gualteri (Reggio Emilia). Un errore che può capitare a tutti. Certo, scrivere un messaggio di questo tipo proprio a un uomo dell'Arma, registrato in modo erroneo sulla rubrica, e informarlo che la cocaina è pura, è piuttosto insolito. Dopo questo invio erroneo, avvenuto qualche tempo fa - scrive la Gazzetta di Reggio -, gli investigatori hanno acceso un faro sul 50enne. La scorsa notte è arrivata la svolta. L'uomo è stato trovato alle 2.30 in un'area di sosta della provinciale 63, in compagnia di una persona. Nella sua auto sono erano custodite alcune dosi di cocaina e 1.645 euro in contanti. I militari si sono così recati a casa del ristoratore, per una perquistizione. Nell'abitazione hanno sequestrato cocaina, hascisc e marijuana, per un peso di oltre 250 grammi, e 2 bilancini di precisione. L'arresto è stato immediato."
Fini rivendica l'omicidio della destra,"La destra ritorna a Fiuggi. Ed è l'assassino che torna sul luogo del delitto. Fratelli d'Italia, infatti, convoca il proprio congresso nella città delle acque. Giusto dove venne messo a morte il Movimento sociale italiano, il partito della nostalgia tricolore, per far nascere in suo luogo Alleanza nazionale. Fu, questa, la destra costituzionale di cui Gianfranco Fini, leader indiscusso del prima e del dopo, successore di se stesso, se ne sgravò appena possibile. La nemesi della destra ebbe inizio a Fiuggi. Accadde come a volersi pulire una scarpa incrostata di cacca. Fini  spregiudicato e calcolatore  se ne liberò di quel mondo grattandosi la suola sul predellino offertogli da Silvio Berlusconi. Affidò a questi  la cui storia è forse popolare ma non patriottica né tradizionale  la possibilità di strozzare, al momento opportuno, qualunque possibilità di sopravvivenza della destra. Cosa puntualmente accaduta. Non esiste più una sigla credibile, un gruppo, un giornale, un mondo. Tutto è irrimediabilmente destrutto. La destra va a Fiuggi e Fini, oggi, rivendica il delitto. Con una dichiarazione all'Huffington Post, l'ex presidente della Camera  ex terza gamba di quell'alleanza di centrodestra che lo vedeva alleato di Berlusconi assieme a Umberto Bossi  rosica e accusa. Rimprovera gli ex suoi di voler ripetere una storia importante riducendola a farsa. Con un gioco d'introspezione tutto particolare, perfino drammatico, Fini restituisce ad Alleanza nazionale un merito, quello di «aver lasciato la casa del padre per non farvi più ritorno» mentre nell'adunanza di Fratelli d'Italia  preannunciata da una domenica di primarie per la scelta del simbolo  ritrova, invece, il sapore di un reducismo macchiettistico. Come se questa dannazione non fosse già un'antica tara... Fini, insomma, rivendica il delitto e rifiuta il castigo. Ma lo fa da sempre. Ora non gli va giù che alcuni suoi vecchi e più giovani complici  Ignazio La Russa, Giorgia Meloni e Gianni Alemanno  tornino sul luogo del misfatto (Fiuggi) per chiedere uno sconto di pena al vecchio elettorato in dismissione, a tutti quelli che non gli hanno perdonato l'espulsione del fascismo come un calcolo renale (cit. Marcello Veneziani) e che gli hanno preferito Silvio Berlusconi. Uno che una storia tutta sua, perfino nel distruggere la destra, nella sua voluttà titanica, l'ha mostrata. Fini si lagna e ha torto, ma gli altri, fratelli e sorelline d'Italia, eccedono in scaltrezza: non basta riprendersi il padellone bianco azzurro, l'emblema di An, per svegliare la clientela. Anzi, attenzione: è probabile che lunedì arrivi una sentenza che impedisca agli entusiasti fratelli di potersene fregiare sulla scheda. Tutte le storie, quando transitano in zona farsa, finiscono in tribunale ma la destra, si sa, è più che destrutta. È stata prosciugata, appunto, da Berlusconi ma gli eredi di Fiuggi, orbi di Pinuccio Tatarella, l'unico vero artefice di una stagione alta della politica, a destra, non hanno mai dato prova di governo, di decisione, di strategia se pensano poi di risorgere chiamando al proprio fianco Giulio Terzi di Sant'Agata, che non è precisamente l'ambasciatore Filippo Anfuso, ma il ministro degli Esteri che suggeriva ai due Marò  l'orgoglio del nostro esercito  di venire meno alla parola data. La parola, ripeto: quella che distingue l'uomo da qualunque toro, individuabile solo dalle corna. Fini è il titolare di un delitto il cui castigo, oggi, lo pagano gli italiani che non avranno mai più, a meno di accettare le caricature, una destra degna di una tradizione che pure è stata viva in Italia. Quando si dice destra, infatti, le mura dell'edificio più solido risuonano di tanti nomi nobili dei quali è opportuno sceglierne adesso uno, quello di Indro Montanelli, la cui lezione di libertà e di stile s'impose nella viva carne degli italiani di destra costringendoli ad attraversare, senza precipitare nell'obbedienza alle convenienze elettorali, l'aspra terra dell'eresia e dell'anticonformismo che, nella storia dell'Italia repubblicana, sono stati blasoni di una destra indecifrabile per l'alfabeto della politica. Come quando Montanelli consumò la sua rottura con Berlusconi ma fu sempre così ribelle ed eretico da voler salutare  nello scatto di un colpo di tacchi  le bare di Giorgio Almirante e di Pino Romualdi. Era a Roma e fu nel giorno in cui sembrava spegnersi per sempre, con la morte dei due leader, la fiamma tricolore. Se ne sentì parte di quella storia, anche solo in un istante. E la storia della destra  caro Direttore  fosse solo per un istante è appartenuta agli italiani. Fosse solo per imparare i colori della bandiera. Ecco, Fini ha abitato una casa non sua. Ma i suoi, gli ex suoi, oggi tutti a Fiuggi, non hanno una faccia migliore della sua da mostrare in pubblico. È soltanto - caro Direttore  una zuffa tra fantasmi che indossano la stessa coccarda, quella badogliana: Fini al dritto, con orgoglio antifascista; i suoi rivali al rovescio, credendo di camuffarsi un poco."
Gli italiani non rinunciano al cenone di fine anno,"Gli italiani non si arrendono. C'è la crisi? Va bene, però il 31 dicembre si festeggia comunque. E il cenone sarà pieno di cose buone, anche se con un occhio attento al portafoglio. L'importante è adattarsi e scegliere bene: l enticchie, cotechino o zampone, pasta all’uovo, panettone e spumante. Gli italiani festeggeranno l’arrivo del nuovo anno con un menu ""made in Italy"". Dove a vincere sarà la cucina locale, con un budget medio entro i 20 euro a persona. A dare i calcoli è la Cia-Confederazione italiana agricoltori. Più in dettaglio, secondo la Cia, saranno tre italiani su quattro a festeggiare l’anno nuovo tra le mura di casa, spendendo in totale quasi 1,2 miliardi di euro per allestire il cenone di Capodanno, mentre meno del 20% degli italiani sceglierà ristoranti, trattorie o agriturismi per attendere l’arrivo del 2015. In ogni caso, che sia in un locale o a casa con amici e parenti, non si farà a meno dei piatti simbolo di Capodanno. Prima di tutto cotechini, zamponi e lenticchie, tradizionali e soprattutto convenienti, con un consumo stimato rispettivamente in 3 e 5,4 milioni di chili in totale. Il tutto accompagnato dalle immancabili bollicine, visto che con lo scoccare della mezzanotte del 31 dicembre saliranno a circa 80 milioni le bottiglie di spumante stappate durante tutte le festività di questo fine 2014 e scelte dal 91% dei consumatori, mentre meno di un italiano su dieci opterà per lo champagne. Ma nella ""top 10"" dei prodotti irrinunciabili nella notte che saluta l’anno, ci saranno anche panettone, pandoro, salsicce, anguille e capitoni , oltre a pasta all’uovo e frutta secca. Oltre il 70% degli italiani rispetterà, insomma - conclude la Cia - un menu tradizionale, molto legato alle diverse consuetudini territoriali. E la crisi per un giorno almeno potrà passare in secondo piano."
La stella cadente del premier,"Le elezioni del 2013 sono state dominate dal movimento neo-anarchico Cinque stelle con la diarchia Grillo-Casaleggio. Grillo è il tribuno giustizialista che guida la rivolta contro la classe politica corrotta, Casaleggio l'ideologo che teorizza l'estinzione dello Stato attraverso l'autogoverno del popolo col web. La stampa e la televisione italiana hanno ignorato il movimento e considerato Grillo solo un comico. Così sono rimasti tutti stupefatti quando il Pd ha preso il 29,55% e i 5 Stelle il 25,56. C'è stato panico e molti a sinistra come a destra hanno cercato un nuovo punto di riferimento in Renzi, che avrebbe potuto lanciare un proprio movimento. Ma non lo ha fatto. Si è presentato alle primarie del Pd, è diventato segretario e poi primo ministro. In primavera sono arrivate le elezioni europee e Grillo ha lanciato una sfida: se supero il Pd, chiedo al presidente della Repubblica di assegnarmi il governo. Il Pd ha paura e affida a Renzi la campagna elettorale. Renzi vince, raccogliendo voti a destra e a sinistra e raggiunge il 40,8%. Grillo scende al 20,1. Renzi da quel momento penserà di poter contare su questa maggioranza. In realtà egli potrà contare in Parlamento solo sull'ala destra del Pd e anche a livello popolare il suo credito diminuirà, mentre i 5 Stelle, un partito ben organizzato con decine di migliaia di militanti, raccoglierà sempre più consensi fra i malcontenti. Alle ultime elezioni amministrative i 5 Stelle hanno vinto quasi dappertutto. Per Renzi è stata una umiliante sconfitta. Non è più il generale invincibile. I cartaginesi crocifiggevano i generali sconfitti e il vecchio gruppo dirigente e la sinistra Pd gli farebbero volentieri fare la stessa fine, ma non hanno nessuno con cui rimpiazzarlo. In questa lotta intestina però il Pd rischia veramente di andare in pezzi. Anche presso il popolo Renzi ha perso fiducia e prestigio. Non è più il giovane capo carismatico che nel 2014 faceva sognare un'Italia forte e rinnovata. Lo hanno danneggiato, oltre alla sconfitta, il prolungarsi della crisi, l'alto carico fiscale, l'ondata migratoria, il suo attivismo, la sua arroganza e, infine, la sua eccessiva esposizione mediatica."
Denunciati gli organizzatori della manifestazione a Piacenza,"Ci sono undici denunciati dopo gli scontri che sabato si sono verificati a Piacenza, dove nel pomeriggio una manifestazione antifascista è scesa in strada per contestare l'apertura di una sede di Casapound e dove un carabiniere è stato picchiato selvaggiamente dai manifestanti. Si tratta di giovani di varie città segnalati alla procura per vari reati, dalla rapina alle lesioni aggravate in concorso, a minacce e resistenza a pubblico ufficiale. Due piacentini che sono ritenuti gli organizzatori della manifestazione sono stati indagati a piede libero. Devono rispondere di violenza privata, istigazione a delinquere, lesioni e resistenza a pubblico ufficiale, lesioni personali gravi e manifestazione non autorizzata. Durante gli scontri cinque uomini dell'Arma sono rimasti feriti. Un capo brigadiere ha una frattura scomposta a una spalla. Hanno ricevuto ieri la visita del ministro dell'Interno, Marco Minniti e dei vertici di polizia e carabinieri. I due piacentini sono stati denunciati dopo l’informativa della digos di Piacenza sui fatti avvenuti sabato scorsa in piazza. Tra gli 11 denunciati, anche uno straniero. (AGI) ari 132054 FEB 18"
I premi a pioggia ai vertici mentre Banca Etruria affonda,"Il cda di Banca Etruria , non lo si può negare, era di manica larga. Anche quando l'istituto stava affondando. Il 27 settembre del 2013, quando le sofferenze sui crediti segnano un negativo di due miliardi di euro e sulle filiali sparse sul territorio piove il diktat di vendere 110 milioni di obbligazioni subordinate , l'istituto stacca 2,1 milioni di euro di premi per il personale ""per il conseguimento di traguardi importanti"" . Dalle fidejussioni inefficaci alla media evidentemente alta di 550 pratiche in mano a ciascun funzionario, dalle documentazioni carenti ai ritardi. Il pasticcio di Banca Etruria è uno scandalo annunciato. Una gestione fallimentare che non ha mancato di deliberare spese e premi stratosferici per ingrassare i vertici dell'istituto. ""Negli ultimi cinque anni - scrivono gli uomini della Banca d'Italia nell'ultima ispezione alla Banca Etruria - gli emolumenti per tutti i membri del cda ammontano a 14 milioni di euro"" . Emolumenti che vengono staccati tra il 2008 e il 2013. Tanto che l'ispettore della vigilanza Giordano di Veglia chiede che venga avviata una procedura di sanzione per anomalie nelle ""politiche e prassi di remunerazione e incentivazione"" . Nel mirino degli ispettori di via Nazionale finiscono anche 15 milioni di euro spesi in ""consulenze e servizi"" che non vengono affatto rendicontati. A questi si aggiungono i 185 milioni di euro di prestiti con il fido dai consiglieri di cui 18 milioni finiti in perdita. Oltre ai premi generosi, il cda di Banca Etruria assicurava buone uscite da leccarsi i baffi. Ne sa qualcosa il direttore generale Luca Bronchi che è rimasto in carica fino al primo luglio 2014. Nonostante l'istituto abbia chiuso il 2013 con un passivo di 300 milioni di euro, Bronchi se ne va con un assegno da 900mila euro. Mica male se si pensa che sei mesi dopo Banca Etruria chiuderà il 2014 con un buco da 517 milioni di euro."
"Voto studenti Erasmus Il governo si arrende: ""Difficoltà insuperabili""","Niente da fare per gli studenti Erasmus : non potranno votare. Il Consiglio dei ministri di oggi "" ha auspicato che la prossima riforma elettorale tenga in debita considerazione le esigenze dei giovani temporaneamente all’estero per ragioni di studio e di lavoro "", si legge nel comunicato di Palazzo Chigi. Secondo il governo, ""la discussione ha posto in evidenza delle difficoltà insuperabili: anzitutto di tempo e di praticabilità e, soprattutto, di costituzionalità nel selezionare unicamente gli studenti Erasmus - escludendo tutti gli altri soggetti che si trovano all’ estero per ragioni di studio, ma senza una borsa Erasmus - come nuova categoria di elettori temporanei. La discrezionalità di scelta che eserciterebbe il Consiglio con questa decisione contrasta con i principi di partecipazione democratica, eguaglianza ed effettività del diritto di voto previsti dalla Costituzione ""."
"Assaltò blindato dei carabinieri, libero grazie allo ""svuota carceri""","""Sono libero da ieri sera perché, grazie a una legge entrata in vigore lo scorso 8 maggio, sono cessate le esigenze cautelari"" . A dichiararlo all’ Ansa è Davide Rosci , uno degli attivisti di sinistra accusati dell’ assalto al blindato dei carabinieri negli scontri di Piazza San Giovanni dell'ottobre 2011 a Roma, durante la manifestazione degli Indignati . Teramano, 32enne, leader di Azione Antifascista , Rosci è stato condannato a 6 anni di carcere in abbreviato dal gup di Roma con le accuse di devastazione, saccheggio, resistenza e lesioni a pubblico ufficiale pluriaggravate. La condanna è stata confermata anche dalla Corte d’appello, che però ha disposto per lui gli arresti domiciliari, dopo che il 32enne detenuto nel carcere di Viterbo, è finito al centro di una querelle sui continui trasferimenti da penitenziario a peniteziario. Ora è in attesa del processo in Cassazione. Dopo soli 32 mesi tra prigione e arresti, Rosci torna in libertà, come annuncia con un post sul profilo Facebook. E questo grazie alle modifiche introdotte nel codice di procedura penale con la legge numero 47 del 16 aprile 2015, che rendono assai più arduo il ricorso al carcere preventivo. Ora, infatti, si può ricorrere alla custodia cautelare solo in casi eccezionali, purché non si sia in presenza di accuse molto gravi come l’associazione sovversiva, l’associazione terroristica, anche internazionale e l’associazione mafiosa. La legge corregge anche la disciplina degli arresti domiciliari, che potranno essere prolungati, al massimo, per un periodo che va dai 2 ai 12 mesi "" Ora riprenderò la mia attività politica e domani sarò a Lanciano (Chieti) per la grande manifestazione contro le trivelle in mare Adriatico dove sono previste 40 mila presenze. Sono un uomo libero"" , afferma Rosci, che da oltre un anno era ai domiciliari nella sua residenza di Teramo. "" Sarò in prima linea a Lanciano ma sarò anche in curva domenica per la partita di Supercoppa di Prima Divisione tra Teramo e Novara"" , ha concluso il 32enne, da sempre considerato il capo degli Ultrà del Teramo."
Aereo spia U-2 sul Mediterraneo orientale monitorato online,"Chiunque avesse avuto accesso ad internet nelle ultime ore, avrebbe potuto seguire in tempo reale la missione di un U-2S, piattaforma ISR ad alta quota degli Stati Uniti, in volo sul Mediterraneo orientale. La missione è stata rilevata dai siti come ItaMilRadar che monitorano gli aerei commerciali e militari tramite i loro transponder ADS-B incorporati. L'ADS-B ha lo scopo di fornire un flusso costante di informazioni che consentono ai controllori del traffico aereo, agli equipaggi degli aerei ed ai governi di monitorare i voli quasi in tempo reale. Queste non sono informazioni classificate, ma pubblicamente disponibili sulla rete. Le applicazioni per la localizzazione dei velivoli sono facili da usare e molto diffuse. Le forze armate di tutto il mondo dovrebbero aver già predisposto da tempo dei provvedimenti per mitigare i rischi alla sicurezza associati alla trasmissione dei dati di volo. Mar Mediterraneo: La missione del Dragon Lady Nelle ultime 24 ore una piattaforma strategica U-2S Dragon Lady (nome scaturito dal progetto congiunto CIA-Air Force) è decollata dalla Royal Air Force Akrotiri per una missione di ricognizione sul Mediterraneo orientale. La base di Cipro ospita in rotazione costante i Dragon Lady del 9th Reconnaissance Wing dell’Air Combat Command. Il volo della piattaforma U-2S, numero identificativo 80-1076, è stato reso visibile dal Pentagono. Parliamo in ogni caso di una piattaforma da ricognizione chiaramente diversa nel disegno dai sistemi RQ-180 e RQ-170 Sentinel. Negli ultimi anni, gli U-2 del 9th Reconnaissance Wing hanno effettuato missioni ISR (Intelligence, Surveillance and Reconnaissance) in Iraq, Siria, Libano ed Afghanistan, fornendo informazioni fotografiche dettagliate sulle posizioni dello Stato islamico e dei talebani. Perché gli Stati Uniti hanno deciso di rendere pubblico il volo e proprio in quel particolare contesto della piattaforma da ricognizione? Perché attivare volutamente il transponder ADS-B e consentire a chiunque avesse avuto accesso ad internet di seguire in tempo reale il volo dell'aereo spia? Perché, infine, esporre la presenza della piattaforma e mettere a rischio la vita del pilota? Perché le missioni di ricognizione sono visibili sulla rete? L'U-2 non è un velivolo stealth Durante le fasi iniziali della guerra in Libia alcuni aerei della coalizione volarono con i trasponder accesi: furono ovviamente rilevati per l'intera durata della loro missione. Il profilo di volo per i velivoli militari in missione imporrebbe un basso profilo con alcuni accorgimenti come, ad esempio, il transponder spento ed il silenzio radio con il controllo ATC. In linea di principio i velivoli a cui è demandata la ricognizione persistente non dovrebbero essere rilevabili. Tuttavia parliamo di piattaforme strategiche chiaramente visibili dalle griglie di difesa standard, senza accorgimenti per ridurre la firma radar come avviene ad esempio sui sistemi RQ-180 e RQ-170 Sentinel. Gli RC-135 statunitensi, i Tu-214R russi, i Gulfstream IV che decollano da Trapani così come i Beech B350 dell’USAF da Pantelleria alla volta della Libia (area di Tripoli e Tobruk) volano con il transponder acceso. Stessa cosa per i Poseidon P-8A per missioni nel Mediterraneo ed i Dornier C-146A diretti in Tunisia che decollano da Sigonella, gli E-3A AWACS da Trapani e così via. Anche i droni RQ-4 Global Hawk che decollano da Sigonella per missioni ISR (Intelligence, Surveillance and Reconnaissance) a ridosso del territorio russo volano con il transponder attivato. La maggior parte degli aerei di linea ed aziendali sono tracciabili, ma anche i velivoli militari sono dotati di transponder con capacità ADS-B. L'U-2 stealth della CIA Il Progetto Rainbow della CIA richiedeva una versione stealth dell'U-2. Il Progetto Rainbow portò al programma A-12 ed all'SR-71 Blackbird. Sarebbe opportuno rilevare che la configurazione stealth di ultima generazione potrebbe migliorare la capacità di un velivolo nel condurre operazioni di spionaggio e con una certa impunità nello spazio aereo nemico. Tuttavia proprio gli accorgimenti aerodinamici del profilo a bassa osservabilità sono difficilmente compatibili per volare ad altitudini così elevate come quelle raggiunte dall'U-2. Il tracciamento ed il tracking dei target Per le missioni ombra i transponder dovrebbero essere spenti così da non svelare la posizione del velivolo e la natura della stessa operazione ad una potenziale minaccia. Stranamente le operazioni segrete dei reparti speciali Usa che decollano dalla Sicilia e da Pantelleria sono regolarmente monitorate online. I transponder ADS-B (sistema di sorveglianza cooperativa) trasmettono sulla frequenza di 1090 MHz il segnale radio, la posizione calcolata dal GPS, l'altitudine e la traiettoria di volo alle stazioni terrestri del controllo del traffico aereo, consentendo un tracciamento preciso in tempo reale (lo scarto è in realtà di qualche secondo). I transponder Modo S trasmettono periodicamente via data link ed in maniera broadcast tutte le informazioni necessarie per localizzare un target. Ciò non impedisce ad altri ricevitori o servizi web di raccogliere le informazioni. L'unica vera contromisura è spegnere il transponder così da non svelare la posizione del velivolo ad una potenziale minaccia. La tecnica della multilaterazione (MLAT) utilizza il TDOA o Time Difference of Arrival. Il target viene localizzato tramite le differenze dei tempi di arrivo del segnale emesso a più stazioni riceventi. Allineando più sensori si incrementa la precisione della localizzazione. Stati Uniti: Aereo spia U-2S La piattaforma ISR U-2, dove U sta per Utility, effettua missioni ombra fin dagli anni '50 praticamente in tutto il globo. È stata progettata in segreto dalla Skunk Works della Lockheed Martin durante la Guerra Fredda per localizzare le minacce missilistiche in Russia. Il concetto difensivo dell’U-2 si basava sulla sua capacità di operare ad alta quota. L'Aeronautica militare americana pensava che volando ad altitudini estremamente elevate, la piattaforma spia sarebbe sfuggita alla griglia di rilevamento dell’Unione Sovietica. Tale concetto di impunità sarà poi rivisto: Un U-2 fu abbattuto nel 1960 sul territorio sovietico ed un altro nel 1962 durante la crisi missilistica cubana. Gli U-2 fotografano tutto l'Afghanistan una volta al mese In ogni caso le capacità del Dragon Lady, come la raccolta fotografica, sono così straordinarie che è rimasta una piattaforma di valore inestimabile per sei decenni. Entrato in servizio nel 1956 sotto l'egida della Central Intelligence Agency e l’anno successivo con l’USAF, l’U-2S potrebbe volare fino al 2045. Di fatto è uno degli aerei più longevi della storia dell’aviazione. Oggi restano in servizio trentuno piattaforme portate alla configurazione U-2S sulle 104 costruite dalla Lockheed Martin. L'U-2S è propulso da un motore F118 che gli consente una velocità massima di 800 km: può volare per dodici ore a 70 mila piedi, il doppio della quota di un aereo commerciale. La piattaforma trasporta a 13 miglia sopra la superficie della terra, due tonnellate e mezzo di sensori elettronici. L'Air Force avrebbe voluto mandare in pensione l’U-2 già nel 2014 proponendo di colmare il gap con una combinazione di Global Hawk e Sentinel. Tuttavia il Congresso ha vietato il piano di pensionamento per mancanza di valide e reali alternative: la medesima postura adottata per l’A-10. Il Global Hawk RQ-4, ad esempio, ha una capacità di carico utile inferiore all’U-2. Oggi gli U-2S non volano più in profondità nello spazio aereo nemico considerando che i satelliti possono svolgere tale compito senza rischiare la vita dei pilota. L'U-2 vola ancora oggi nelle aree sicure, quelle cioè non protette da schermatura d'alta quota o intercettori, garantendo immagini di qualità superiore a quelle dei satelliti. Lockheed Martin: Aereo spia TR-X Fin dal 2012 la Skunk Works è al lavoro sul drone TR-X, il successore dell’aereo spia U-2. Il TR-X sarà equipaggiato con i più recenti sistemi di guerra elettronica e comunicazione e sarà in grado di interfacciarsi con le piattaforme quinta generazione. L'investimento stimato è di circa quattro miliardi di dollari. Il Congresso non ha ancora autorizzato alcuna acquisizione."
Giallo fideiussioni per Bonucci e Biglia: Bpm le avrebbe negate,"Davide Pisoni Milano Due convitati di pietra alla festa del nuovo Milan. Leonardo Bonucci e Lucas Biglia. Per loro solo una passerella, accompagnati in campo dal club manager Abbiati prima della partita contro il Craiova: una presentazione semplice, da brividi l'urlo dei 65mila soprattutto per l'ex bianconero che ha mandato baci ma non ha risposto al coro «chi non salta è juventino». Convitati di pietra perché i due sono rimasti in borghese: niente maglia e niente scarpette. Non arruolabili per colpa delle famigerate fideiussioni che la società rossonera non ha ancora presentato in Lega Calcio. Ieri calcioefinanza.it, ha rivelato che il Milan si sarebbe rivolto anche a Banco Bpm, (che è anche sponsor), ma avrebbe avuto riscontri negativi. In questo, comunque, il club milanese non è un'eccezione: come la maggior parte dei club in rosso a quel punto avrebbe dovuto dare in pegno all'istituto di credito degli asset. Ma quasi tutti sono stati impegnati per il maxi-finanziamento chiesto al fondo americano Elliott. Le soluzioni prospettate sono state: o liberare qualche asset oppure trovare una banca straniera che dia controgaranzie. Il Milan si sta rivolgendo anche ad altri istituti in particolare alla banca assicurativa Generali e in società se ne stanno occupando anche due membri del cda, Patuano e Scaroni. Dal club rossonero si spegne ogni tipo di allarmismo ribadendo che, come sempre sostenuto, entro l'11 agosto, data limite fissata dalla Lega Calcio, le fideiussioni saranno presentate. Mentre sulle voci di uno sblocco della Cina dei capitali per gli investimenti all'estero resta la cautela. Molto dipende da chi uscirà vincitore dal congresso del partito comunista cinese."
"Estorsione, arrestata nella sua villa una donna dei Casamonica","Sono scattate nella giornata di ieri le manette per Guendalina Di Silvio nota appartenente alla famiglia dei Casamonica per estorsione ai danni di alcuni imprenditori nella zona di Roma est e Castelli È stata raggiunta da un ordine di esecuzione per la carcerazione eseguito dai Carabinieri della Compagnia di Castel Gandolfo, Guendalina Di Silvio nota per essere una delle appartenenti al clan dei Casamonica. La donna era inoltre la madre di Guido Casamonica, balzato agli onori della cronaca qualche tempo fa per aver tentato di estorcere soldi al venditore di marmi iraniano Mehdi Denhavi. Oltretutto, era la moglie anche di Ferruccio Casamonica morto qualche anno fa e uno dei massimi esponenti del clan. La donna, avrebbe commesso il reato di estorsione dal 1999 al 2003 secondo la condanna. Soltanto ora è arrivato l'ordine di arresto. Una vera e propria guerra quella che sta avvenendo ai danni del clan dei Casamonica, soltanto pochi giorni fa lo sgombero e l'abbattimento delle villette dei Casamonica ha portato tafferugli e rivolte in via del Quadraro. Le minacce, perpetrate anche ai danni dell'amministrazione, non si sono fermate alle sole parole. Vere e proprie aggressioni ai danni degli agenti inviati si sono registrati durante lo sgombero. Le loro abitazioni sono state demolite nonostante l'avvocato dei Casamonica si sia appellato al fatto che per alcune abitazioni possa essere prescritto il reato di abusivismo."
"""Stavolta stupiamo tutti. Guardiani più buoni in una Galassia umana""","da Los Angeles Per gli amanti dei film tratti dai fumetti la maggior parte di coloro che vanno al cinema, di questi tempi una nuova leccornia arriva oggi in Italia. È I Guardiani della Galassia vol. 2, nel quale gli eroi della Marvel Peter Quill/Star-Lord (Chris Pratt), Gamora interpretata da Zoe Saldana, Drax il Distruttore (Dave Bautista) Baby Groot, Rocket Racoon, tornano a salvare la Galassia dopo averlo fatto, con un ottimo successo al botteghino, tre anni fa. Scritto e diretto ancora una volta da James Gunn, il film vede nel cast anche Sylvester Stallone, nel ruolo di Stakar Ogord e Kurt Russell che interpreta il padre di Peter Quill, Ego. Per Chris Pratt, belloccio di Hollywood che sino a qualche anno fa faceva talmente fatica a sbarcare il lunario da essere stato costretto a vivere per strada, è un momento d'oro. Jurassic World, I magnifici sette, Passengers, la serie tv Parks and Recreation, sono gli ultimi titoli in curriculum, mentre nel futuro ci sono gli Avengers di Infinity war e il sequel di Jurassic World. «Sto lavorando davvero tanto, ho fatto un film dietro l'altro, per 14 mesi di fila. È stato intenso ma così facendo ho finanziato una larga fetta del mio futuro e quindi va bene. Poi, diciamocelo: questo non è mica lavorare». Ah, no? «No, e me lo ha fatto notare Kurt Russell, un giorno, durante le riprese di Guardiani della galassia 2». Ci racconta? «Ero stanco, mi ero messo comodo nel mio trailer, con le gambe sollevate, due fette di cetriolo sugli occhi e uno shot di vodka accanto. E' entrato Kurt e mi ha annunciato che avremmo ricominciato di li a poche ore, riprese notturne. E dunque addio vodka, addio programmazioni di riposo. Mi sono lamentato e gli ho detto: Questi mica pensano che stiamo lavorando!. E lui è scoppiato a ridere. Una risata fragorosa, mi ha preso in giro per il resto del pomeriggio: No, certo, questo è un duro lavoro!, diceva, e intanto rideva. Non mi sono mai sentito tanto in imbarazzo». Ci racconta un po' di questo secondo Guardiani della Galassia? «E' il Sergent Pepper dei fumetti al cinema». Prego? «Mi riferisco all'album dei Beatles. Avevano iniziato a usare la droga, hanno capito che c'erano altre cose da dire nelle canzoni, che avevano un punto di vista e che volevano farlo conoscere e così hanno fatto un disco enormemente diverso dal precedente. Si sono presi un bel rischio ma hanno fatto un disco meraviglioso. Questo secondo film è un po' così. Abbiamo cercato di allontanarci dal primo successo per provare qualcosa di differente e il risultato è ottimo». Strano, Hollywood non ama rischiare. «Noi l'abbiamo fatto, ci siamo presi dei rischi e siamo molto soddisfatti del risultato. Anche per il primo film ci avevano messo in guardia, ci avevano consigliato di seguire percorsi sicuri anche se la pressione non era così alta. Non lo abbiamo fatto allora e ora abbiamo addirittura alzato la posta». Insomma: ci piace rischiare. Qual è l'ingrediente segreto di Guardiani della Galassia? «Credo sia l'idea di poter esplorare mondi che non esistono e nello stesso tempo collocare questi mondi fantastici nella realtà, con vere relazioni umane e con l'amore gli uni per gli altri». Infatti nel primo film le emozioni avevano uno spazio importante. Un fatto inconsueto per un film d'azione. «Sì, è una rarità per un film di questo tipo e in questo secondo film andiamo ancora più a fondo anche nelle emozioni». Ai premi pensa mai? Le piacerebbe fare un film da Oscar? «Non credo che ci siano attori che fanno questo mestiere per un Oscar, io almeno non ho tempo per questo, ho film da fare e una famiglia da crescere. Mi piacerebbe, quello sì, alternare film commerciali con film per me, alternare il botteghino con l'arte». A proposito di alternanza, dopo il successo di Park and Recreations in tv ha deciso di tornare al cinema. La tv è un capitolo chiuso? «No, certo. Ci sono storie, magari tratte da libri, troppo complesse per essere esaurite in due ore, e la televisione, oggi, è la risposta giusta»."
"Paola Ferrari confessa: ""Avevo un debole per Van Basten""","Paola Ferrari aveva una cotta per Marco Van Basten. Lo ha confessato la conduttrice di Raisport nel corso della trasmissione 'Un giorno da pecora' su Radio2, parlando degli ex calciatori degli anni '90. ""Come giornaliste allora non si usava, non si potevano avere flirt con i giocatori, sennò ti tagliavano subito fuori "" spiega la Ferrari che rimase stregata dal pallone d'oro e campione del Milan di Arrigo Sacchi, Marco Van Basten , che all'epoca, però, era fidanzato. ""Tutte impazzivano per Gullit e io invece adoravo Van Basten. Non veniva mai in studio, ma era molto carino quando andavo a Milanello a intervistarlo. C'era una simpatia reciproca, lui era bello e pieno di charme allora, e ancora oggi è un uomo bellissimo"", conclude la giornalista Rai che tempo fa si era messa a flirtare su Twitter con un altro ex milanista Massimo Oddo."
"Scuola, il Tribunale di Milano ordina: “Aprire i concorsi agli stranieri”","Il bando del Miur sulle graduatorie per i supplenti è discriminatorio. Lo afferma, con una sentenza, il Tribunale di Milano . Il giudici rinfacciano al Ministero di tagliare fuori illegittimamente gli stranieri , impossibilitandoli a vincere una cattedra per il semplice fatto di non essere cittadini italiani. I bandi, dunque, devono essere aperti a tutti. Come peraltro stabilisce già la legge nazionale e comunitaria. Trattandosi di concorso pubblico, il requisito base della cittadinanza italiana o comunitaria non può sussistere al fine della formulazione della graduatorie triennali di circolo e di istituto. Lo stesso vale per la clausola di priorità nell'insegnamento delle lingue straniere assegnata ai docenti italiani. Come spiega Il Giorno , il tribunale meneghino ha accolto il ricorso di Associazione studi giuridici sull'immigrazione, Avvocati per niente onlus e Cub Sur Scuola Università Ricerca, che hanno portato in aula – fino al successo – le istanze degli insegnanti non nostrani, “inspiegabilmente” discriminati secondo le toghe. Questo il comunicato delle associazioni: “La continua violazione da parte di molte pubbliche amministrazioni locali o nazionali delle norme sull'accesso degli stranieri al pubblico impiego è stata ripetutamente segnalata anche al Dipartimento della funzione pubblica e all'Ufficio Nazionale contro le Discriminazioni. In questo contesto, inoltre, appare quanto mai sorprendente ma significativa la presenza nel bando della clausola che prevedeva (“inspiegabilmente” afferma il giudice, che l'ha dichiarata anch'essa illegittima) la precedenza degli italiani nelle graduatorie per le supplenze di conversazione in lingua straniera, le uniche alle quali gli stranieri erano ammessi, se pure in posizione subordinata""."
"Forze speciali Usa in Siria: ""Cattureranno i capi di Isis""","La voce di possibili truppe speciali americane in Siria per combattere contro le bandiere nere del Califfo si è fatta sempre più insistente negli ultimi mesi. A fine ottobre, la Cnn aveva annunciato il loro possibile impiego in Siria e Iraq . Ora arriva la conferma da parte del capo del Pentagono, Ashton Carter . Secondo quanto affermato da Carter alla commissione parlamentare sulle Forze armate, le forze speciali statunitensi "" compiranno blitz , libereranno ostaggi raccoglieranno informazioni di intelligence e sono pronte a catturare i capi dello Stato islamico "" in Siria e in Iraq. Si tratta, ha spiegato Carter, di un ""ampliamento""del ruolo fin qui avuto da forze speciali, in possesso di ""una serie i capacità che le rendono impiegabili in più operazioni"". In Iraq, ha sottolineato il capo del Pentagono, le forze speciali agiranno in coordinamento con l’esercito locale e i curdi peshmerga. Carter ha concluso la sua audizione dicendo: "" Siamo in guerra con l’Isis. Noi tutti dobbiamo fare di tutto "" prima di altri attacchi stile Parigi."
"Schiaffo a UberPop, è ""esercizio abusivo della professione""","Uber 0 - tassisti 1. A fissare il risultato su questo punteggio è il prefetto di Milano , che si è mosso contro gli autisti di UberPop , la versione ""low cost"" del celebre servizio di vetture con autista a noleggio. Privati cittadini che, a determinate condizioni, possono dare passaggi a pagamento. Il provvedimento della prefettura meneghina è giunto per dare esecuzione alle sentenze del giudice di pace, dando il via alle prime tre confische di altrettante auto convenzionate con UberPop: i mezzi, scrive Repubblica , verranno trasferiti allo Stato. Prima delle confische erano però già arrivati i sequestri, per 62 auto convenzionate con UberPop. Tutti i proprietari hanno presentato ricorso e in sette casi già ci sono le sentenze. Di queste, sei hanno dichiarato innammissibili i ricorsi. Nelle sentenze si legge che gli autisti di UberPop forniscono un ""servizio di taxi senza il prescritto titolo"". Per spiegare i motivi dell'unico ricorso accolto, il coordinatore dei giudici di pace Paolo Sintoni afferma: ""L’unico caso in cui un giudice ha ritenuto di accogliere il ricorso è quello in cui il proprietario dell’auto era un soggetto diverso dal guidatore abituale. Nel caso in cui invece proprietario e conducente siano la stessa persona, secondo l’ordinamento italiano, ci sono tutti i presupposti per disporre ed eventualmente confermare la confisca del mezzo"" Ora però i conducenti rimasti senz'auto sono pronti a fare nuovamente ricorso al giudice di pace. Le spese legati verranno pagate loro da Uber Italia, perché, come spiega la general manager Benedetta Arese Lucini , ""la prefettura ha solo dato seguito a un atto consequenziale alla contestazione ricevuta dal driver."" Tanto che, ""essendo pura prassi, il ricorso è stato fatto molto tempo prima."" Contro la regolarità del servizio ""UberPop"" si sono espressi in molti, dal ministro dei Trasporti Lupi al governatore Maroni. Oltre che, naturalmente, i tassisti. Eppure, come spiega Repubblica , non è facile bloccarlo. L'illecito, infatti, è di natura amministrativa: si tratta di "" esercizio abusivo della professione "". Competenti sarebbero i vigili, che più che controllare e sanzionare non possono. La via, forse è quella id una causa civile per concorrenza sleale. Da Uber Italia, nel frattempo, assicurano di voler lavorare per ""aggiornare il sistema""."
"Siria, Delnevo indagato per terrorismo a Genova già dal 2009","Vestiva come un sufi, con una lunga tunica bianca e un kizil a cono in testa. Giuliano Delnevo , 23enne genovese, si era convertito all'islam nel 2008. Di famiglia non musulmana, si era avvicinato alla causa probabilmente grazie alla predicazione online, in un percorso che lo aveva portato alla radicalizzazione e ad avvicinarsi a gruppi estremisti. Su internet era noto come Ibrahim, riconosciuto per il suo canale su YouTube , Liguristan , in cui una decina di video lo mostrano leggere le sure del Corano e occuparsi di questioni come la situazione della Somalia o la pubblicazione di vignette satiriche che irridono il profeta Maometto. Nella vita reale non era particolarmente noto agli altri musulmani, tanto è vero che Salah Hussein, imam di Genova, ricorda che ""non veniva a pregare"" nel centro che guida, anche se lo aveva ""visto a qualche nostro incontro"". La decisione di lasciare l'Italia per andare a combattere in Siria era arrivato soltanto di recente. Come racconta un servizio esclusivo di Gian Micalessin e Gian Marco Chiocci sul Giornale di oggi , sulla sua formazione estremista ha influito quasi certamente un viaggio in Turchia, alla frontiera sud, oltre cui si estende la Siria. Qui Delnevo aveva conosciuto un gruppo di ceceni a cui si era legato. Da tempo i media internazionali denunciano la presenza in Siria di islamisti provenienti dall'estero, da Occidente o da altri Paesi legati al jihad . Molti sono arrivati anche dalla Cecenia in lotta con Mosca. Il suo progressivo avvicinarsi a posizioni estremiste aveva fatto impensierire la digos di Genova. Una segnalazione alla procura aveva portato all'apertura (nel 2009) di un fascicolo per terrorismo su di lui. A confermare al Giornale la sua presenza tra le fila dela ribellione anche Hamza Roberto Piccardo, il dirigente dell'Ucoi (Unione comunità islamiche). Il percorso di radicalizzazione è ben visibile anche sulla pagina facebook del giovane genovese, disseminata di richiami all'islam militante. Un rapido sguardo permette di individuare una bandiera del jihad, un logo del Kavkaz Center, sito islamico ceceno che si propone di svolgere un lavoro di agenzia molto ""orientato"", e un ritratto di Abd Allah Yusuf al-Azzam, che gran parte degli studiosi di terrorismo ritengono l'uomo che ispirò a Bin Laden la creazione di al-Qaeda. Tra gli ascolti musicali una predilezione per i nasheed islamici. Delnevo, che molte fonti dicono morto al fianco dei ribelli siriani di posizioni più estremiste, era probabilmente un lupo solitario. Questa descrizione emerge dalle parole di Giampiero Massolo, direttore del Dipartimento delle informazioni per la sicurezza (Dis) che sottolinea come l'Italia non sia un ""bacino di reclutamento"", ma che il rischio di una radicalizzazione autonoma è pur sempre presente."
"Parma, la partita di domenica è a rischio","A lanciare l'allarme è la ""Gazzetta di Parma"". Ieri sera il club ducale avrebbe chiesto alla Lega calcio di non giocare la prossima partita (anche se dalla Lega è arrivata la smentita). Resta il fatto che la partita tra Parma-Udinese è in bilico. Nessun bonifico è ancora arrivato dalla Slovenia, come promesso dal nuovo presidente Giampietro Manenti . Il 19 marzo è la data ultima per evitare il fallimento della società, ma ci sono da pagare tutti i dipendenti e le tasse in arretrato. Ieri giornata piena di tensioni, con il malore del dg Pietro Leonardi e le minacce scritte sui muri esterni della villa di Tommaso Ghirardi, ex presidente del club (sarebbero arrivate anche alcune telefonate minatorie, al vaglio degli inquirenti). Già aperta un'indagine. Con i soldi che non arrivano, dicevamo, la partita di domenica è a forte rischio. Tecnicamente il problema è la luce elettrica : il fornitore potrebbe ""staccare la spina"" e, di fatto, rfendere inservibile l'impianto sportivo, che già è stato privato di palestra e macchinari (l'ufficiale giudiziario qualche giorno fa ha pignorato tre furgoni e un'auto intestati al club). Tra l'altro ormai da mesi non vengono pagati neanche gli steward, ed è quasi scontato che domenica non si presenteranno allo stadio. Insomma, la situazione è quantomai disastrosa. Si spera nell'aiuto in extremis da parte di qualche imprenditore generoso, in grado di scongiurare l'inevitabile tracollo, che avrebbe pesanti ripercussioni anche su tutto il campionato di serie A. Resta il fatto che se i soldi promessi non arriveranno, se non sarà questa domenica la chiusura del Tardini sarà certa tra due settimane. Nel frattempo circola un'idea per tentare di salvare il club: ""regalare"" i cartellini ai giocatori più importanti (ad esempio Lucarelli), mantenendo solo 4-5 giocatori della rosa attuale e utilizzando, per il resto, i ragazzi della Primavera. Il risultato sportivo sarebbe scontato, ma formalmente il club potrebbe forse restare in vita. Se si dovesse invece andare subito verso il fallimento, alla Lega non resterebbe che prendere atto della situazione ed escludere il club dal campionato, assegnando il 3-0 a tavolino a favore di tutti i club che ancora devono affrontare i gialloblu, convalidando, invece i risultati delle partite già disputate. Non sarebbe il massimo ma, comunque, resta una soluzione. Anche se, alla fine, sarebbe meglio vedere correre in campo i ragazzi della Primavera, fra i quali, magari, potrebbe un giorno sbocciare anche un campione. A Parma sono ore di fortissima apprensione, mista a delusione e senso di sconforto. Com'è stato possibile arrivare così in basso? In molti se lo chiedono, e non solo nella città ducale."
"Mercato, la Juventus pensa a Crespo","Genova - La Juve tiene Ferrara e pensa ai rinforzi. Un nome buono per l'attacco potrebbe essere quello di Hernan Crespo che, nonostante i suoi 34 anni, è sempre al centro delle trattive. ""Hernan sta bene a Genova, ma ovviamente non è contento di giocare così poco"". Il procuratore di Hernan Crespo, Fernando Hidalgo, sta parlando con i dirigenti del Genoa che lo hanno convocato oggi senza annunciargli il motivo dell’incontro. Non si esclude che ci possa essere una mossa di mercato anche se sulle voci di un interessamento della Juventus per l’attaccante argentino, ma Hidalgo dice di non sapere nulla. Il procuratore, interpellato da siti specializzati di mercato, non esclude alcuna ipotesi e spiega che Crespo sta bene al Genova, anche se non è del tutto contento di giocare così poco. Niente Lanzafame È definitivamente sfumata la trattativa per la cessione alla Juve di Davide Lanzafame. Il giocatore resta a Parma: lo conferma l'ad gialloblù Pietro Leonardi. ""Questa è una scelta che dà continuità al nostro progetto - dice l’ad dei ducali -. Non vogliamo passare per una società che dopo sei mesi cambia idea. Siamo molto contenti che il giocatore abbia recepito il nostro messaggio"". Positivo anche il commento di Lanzafame: ""Ho avuto la stima della società. Sono contento che sia finita questa telenovela""."
"Roma, 14enne sbalzato fuori da una giostra: è in gravi condizioni","Un ragazzino di 14 anni è stato sbalzato fuori da una giostra di un luna park vicino Roma. Ora è ricoverato in ospedale in gravi condizioni ma non sarebbe in pericolo di vita. A neanche un mese di distanza dalla morte della mamma 27enne a San Benedetto del Tronto , un giovane di appena 14 anni è stato sbalzato fuori da una giostra. L'episodio è avvenuto lunedì sera nel luna park ""Paradise"", nel comune di Cerveteri, vicino Roma. Dalla prima ricostruzione sembra che il ragazzo si trovasse sul Tagadà , l'attrazione circolare che ruota a ritmo di musica, e che, come spesso accade, si sia alzato in piedi, nonostante sia espressamente vietato. Il giovane è ricoverato in ospedale in prognosi riservata, ma non sarebbe in pericolo di vita. Appena pochi giorni fa Francesca Galazzo, una giovane madre di 27 anni, è deceduta a causa di un incidente molto simile. La donna si trovava su una giostra in un parco giochi di San Benedetto del Tronto, quando è stata sbalzata fuori. Le lesioni riportate erano troppo gravi e per lei non c'è stato nulla da fare."
Federica Guidi e il relax al mare in vacanza,"Federica Guidi, l'ex ministro allo Sviluppo Economico travolta dallo scandalo petrolio torna a far parlare di sè. Questa volta le inchieste non c'entrano. Anche lei, come tutti si gode il riposo e le vacanze estive. Dopo le tensioni con il compagno Gianluca Gemelli adesso potrebbe essere tornato il sereno. A sostenerlo è il settimanale Diva e Donna che pubblica una foto della Guidi in bikini al mare. È da sola, ma il settimanale sottolinea la presenza di un pancione sospetto. Lei 47 anni, ha già un figlio di 4. Ma secondo il settimanale quel pancione potrebbe nascondere una gravidanza. E qui viene il dubbio. Se la gravidanza fosse confermata, resta da capire chi possa essere il padre del bambino. Da quando è scoppiato lo scandalo che ha portato il ministro alle dimissioni, l'ex ministro ha sempre evitato di mostrarsi in pubblico in compagnia dell'ex compagno. Ma le voci del gossip riportate da Diva e Donna sottolinenano come una possibile gravidanza possa essere il segnale che tra i due sia tornato il sereno. Dunque tutto sarebbe stato superato anche quel "" sguattera del Guatemala "", come aveva detto la Guidi al compagno nelle intercettazioni. Ma non ci sono certezze: l'unica è che la Guidi si gode il relax al mare."
"Piero Angela: ""Renzi in tv può sfondare""","""Consigli per Renzi? Non ne ho, lui è uno che la sa lunga e ce la potrebbe fare. Anche se non credo che si occuperà di divulgazione scientifica"". Parola di Piero Angela . Il principe dei divulgatori scientifici italiani, conduttore della trasmissione Superquark , benedice la trasformazione dell'ex presidente del Consiglio in presentatore televisivo. Negli ultimi giorni, si sta facendo sempre più insistente la voce in base alla quale Renzi realizzerà e presenterà, in qualità di voce narrante, una serie di documentari su Firenze. Un progetto del quale Angela ha parlato stamattina in un'intervista al quotidiano Il Tempo . Matteo Renzi ? ""Non ha bisogno di consigli, può farcela"". La benedizione per l'ex segretario Pd arriva da chi di tv se ne intende: Piero Angela. 89 anni, autore e presentatore della fortunatissima saga di Quark, Angela vede con favore lo sbarco sul piccolo schermo dell'ex presidente del Consiglio. Che, dopo avere incassato il ""niet"" di Sky e Discovery , è in trattativa con Mediaset per la realizzazione di una serie culturale a puntate su Firenze. In realtà il programma già esiste, si tratta soltanto di trovare una televisione disposta a trasmetterlo. Renzi è ottimista. ""Ma il suo stile ironico non è detto piaccia alla gente"", ha chiosato Angela. Intanto l'ex segretario Pd va avanti per la sua strada. Si racconta che sia imminente la presentazione a Mediaset di una puntata zero del programma , che consiste in un documentario a puntate sulle bellezze aristiche e sulla storia di Firenze , la città che lo ha lanciato sulla scena politica nazionale. Ma attenzione. Pare che Matteo Renzi non abbia alcuna intenzione di abbandonare la politica per la televisione. Il suo progetto è da considerare un esperimento, un divertissement che lo potrebbe portare a diventare uno dei volti di punta della divulgazione tv. Se sarà trovato un accordo con Mediaset, la serie sarà trasmessa su Focus o Rete 4 ."
"Cinque adolescenti uccidono e sotterrano un bimbo di 6 anni: ""Stavamo giocando al sequestro""","Due ragazze di 13 anni, due maschi di 15 e un terzo di 12 hanno ucciso un bambino di sei anni: il piccolo è stato legato alle mani e ai piedi, colpito e sotterrato, nel corso di quello che per i cinque era semplicemente un gioco , e cioè la simulazione di ""un rapimento"". La tragedia è avvenuta in un quartiere della periferia di Chihuaha in Messico, ha reso noto la procura locale, precisando che il corpo del bambino, Christopher Marquez, è stato trovato vicino a un ruscello in un quartiere della città, al termine di una attenta ricerca nell’area da parte delle forze della sicurezza dopo la scomparsa del piccolo. I cinque, che hanno confessato l’omicidio, avevano invitato Christopher a ""giocare e raccogliere della legna"" vicino al ruscello, hanno precisato gli investigatori. La procura sta ora cercando di capire se credevano veramente di giocare o se volevano in realtà uccidere il bambino, seppellito con la faccia rivolta verso il basso in una fossa che i cinque avevano scavato poco prima. Una delle ragazze ha poi accoltellato il corpo del piccolo, che è quindi stato coperto con i resti di un animale morto. L’uccisione di Marquez ha scosso il Messico, dove i media hanno dato ampio spazio all’omicidio: ""Qui non siamo davanti a un caso poliziesco, ma a un caso di decomposizione sociale, di perdita dei valori"", ha commentato il procuratore responsabile delle indagini Sergio Ortiz."
Il funerale è un disastro: parente cade sulla bara rompendola,"Un funerale da incubo quello celebrato a Pampas, in Perù . La bara di una donna che doveva essere sepolta in un cimitero si è rotta e aperta durante le operazioni di posizionamento nella fossa, per colpa di un incauto parente . Il tutto è stato immortalato da uno dei presenti, che ha condiviso il video , diventato ormai virale in patria e un po' ovunque. Mentre alcuni uomini, muniti di corde, cercavano di posizionare con cura certosina il feretro all’interno della buca, un parente ha perso l’equilibrio cadendo sulla bara. Come riporta Leggo , per liberare l'uomo, rimasto incastrato e con una gamba schiacciata, si è reso necessario rovesciare la bara su un fianco, ma qui c'è stato un ulteriore imprevisto: il feretro, infatti, non era ancora stato sigillato e il corpo della donna che doveva essere seppellito ha rischiato di fuoriuscire, per la disperazione dei familiari della defunta."
"In un libro la storia di Cristina, che morì per salvare il figlio","«Maria Cristina Cella Mocellin ha qualcosa di importante da dire agli uomini e alle donne del nostro tempo». Così Alberto Zaniboni spiega le ragioni che l'hanno spinto a dedicare il libro «Cara Cristina... La vita di Maria Cristina Cella» Mocellin (San Paolo, pp 328, euro 17) a questa giovane donna di Cinisello Balsamo, morta nel 1995 a 26 anni per un tumore di cui già aveva sofferto diciottenne, e per la quale la Chiesa ha avviato il processo di beatificazione. Quando la malattia si ripresentò durante l'attesa del terzo figlio Riccardo, infatti, Cristina, d'accordo con il marito Carlo, decise di sottoporsi solo alle cure che non avrebbero messo a rischio la vita del bambino in arrivo. Una scelta eroica, condivisa con tante altre madri di cui la cronaca non sempre si occupa, e sulla quale è naturale che tutti soffermino la propria attenzione. Ma Zaniboni al riguardo osserva: «A mio modo di vedere questa è una lettura superficiale degli eventi. Cristina ha preparato per tutta la vita l'incontro col Signore. È stata una donna di preghiera, fin da preadolescente ha vissuto un'intensa intimità quotidiana col Padre. Cosicché le scelte fatte nelle ore drammatiche della vita sono state la logica conseguenza di tutto ciò che aveva vissuto prima. Non sono spuntate all'improvviso dal nulla. Io penso sia importante rileggere e ripercorrere le tappe di questa vita per rendersi conto del cammino che la Grazia ha operato in lei e per capire che lo stesso cammino è riservato a ciascuno di noi»."
"Arrestato il re dell'eolico Vito Nicastri: ""Ha finanziato latitanza di Messina Denaro""","Sono stati arrestati questa notte i vertici di due famiglie mafiose che avrebbero finanziato la latitanza del boss Matteo Messina Denaro , il padrino di Cosa nostra, imprendibile dal 1993. Tra i fermati anche l'insospettabile imprenditore Vito Nicastri , ""il signore del vento"" come era stato definito alcuni anni fa dal Financial Times . Il re degli impianti eolici del Sud Italia è accusato di concorso esterno in associazione mafiosa . L'imprenditore Nicastri Il nome di Vito Nicastri era già emerso dai pizzini trovati nell'abitazione dei boss Sandro e Salvatore Lo Piccolo, arrestati nel 2007. ""In quei 'pizzini' - hanno spiegato gli investigatori - si parlava di accordi che riguardavano Nicastri e un altro importante operatore del settore dell'energia rinnovabile, Mario Giuseppe Scinardo"". Gli arresti Il blitz dei carabinieri ha portato in carcere 12 persone. Sono stati individuati i nuovi colonnelli del superlatitante sul territorio – i capi delle famiglie di Vita e Salemi, Salvatore Crimi e Michele Guacciardi – ma anche altri piccoli gregari che fungevano da snodi dell’organizzazione di Messina Denaro. Gli arrestati sono ritenuti responsabili, a vario titolo, di associazione per delinquere di stampo mafioso, estorsione , favoreggiamento e fittizia intestazione di beni. Reati tutti aggravati dalle modalità mafiose. La borsa di Nicastri L'attività d'indagine svolta dagli inquirenti ha consentito di accertare che parte del denaro derivante dagli investimenti sarebbe stata destinata al mantenimento del boss Messina Denaro. Come riporta Repubblica , l'ultima traccia per provare ad arrivare al superlatitante è la "" borsa piena di soldi"" consegnata da Nicastri, come ha raccontato il cugino acquisito di Messina Denaro che cinque anni fa ha deciso di collaborare dopo essere finito in manette, Lorenzo Cimarosa. Una borsa piena di soldi , contenente i guadagni di un vigneto comprato a un'asta giudiziaria, che Nicastri avrebbe consegnato a un capomafia trapanese, Michele Gucciardi, dopo aver concluso un affare. La borsa passò prima a Cimarosa e poi a Francesco Guttadauro, oggi al 41 bis. Dal 2102, anno dell'ultimo segno di Messina Denaro in Sicilia, della borsa non si è saputo più nulla."
Gli Usa lanciano l'allarme: una nuova base aerea russa in Siria,"Continua l'avanzata russa in Siria. Secondo quanto riporta Difesa Online , "" la Russia sta per ampliare le operazioni militari in Siria con una seconda base aerea ed altri avamposti avanzati. È quanto emerge dall’ultimo rapporto del Pentagono effettuato nella Regione "". Attualmente, Mosca possiede in Siria 4 basi operative, ""comprese quelle di Hama e Tiyas"". Il Pentagono però è preoccupato innanzitutto dalla base aerea di Shayrat , che, come riporta Difesa Online , è "" in grado di supportare velivoli ad ala fissa. Questo secondo aeroporto potrebbe raddoppiare l’attuale capacità russa in Siria "". La base di Shayrat si trova a poco più di 25 miglia da Homs, a circa un'ora dal confine libanese. "" Ad oggi, l’unica base aerea russa era il Bassel al-Assad International, aeroporto a 20 km a sud di Latakia sulla costa mediterranea della Siria collegato al porto principale del paese. Nelle ultime settimane però, i russi avrebbero apportato delle modifiche alla base di Shayrat che, da circa 24 ore, starebbe iniziando a ricevere diversi velivoli ad ala fissa ""."
Mentre gli studenti fanno un test il professore fa sesso con una modella,"Lui è un professore britannico di 69 anni, lei una modella di 24 anni. I due, Colin Turnbull e Rozina Khanim, sono stati colti in flagrante mentre facevano sesso nella scuola media di Edgbaston, vicino a Birmingham. Come scrive Leggo , i due si erano appartati "" in un'aula vuota mentre tutto l'istituto pullulava di studenti che proprio quel giorno dovevano sostenere gli esami "". Il professor Turnbull, sposato, è stato cacciato dalla scuola."
"Spia, May caccia i diplomatici russi: ""Sospese relazioni con Mosca""","Arriva la risposta di Londra dopo l'ultimatum a Mosca sulla morte dell'ex spia del Kgb. Il governo britannico ha espulso 23 diplomatici russi. È questo dunque il primo atto della rappresaglia della May dopo le mancate spiegazioni di Mosca sulla morte per avvelenamento dell'ex 007 Skrypal . Di fatto i diplomatici russi dovranno lasciare la Gran Bretagna nel giro di una settimana. Ad annunciare il provvedimento è stato lo stesso primo ministro Theresa May davanti alla Camera dei Comuni. La May ha sostenuto che è necessaria una ""risposta forte e robusta"" a Mosca. ""Dalla Russia non è arrivata nessuna spiegazione credibile , ma il completo disprezzo verso la gravità degli eventi"", ha aggiunto la premier britannica. Insomma tra i due Paesi si sta consumando un vero e proprio braccio di ferro che potrebbe raffreddare i rapporti tra Londra e Mosca. La May non ha usato giri di parole e ha puntato il dito contro la Russia: ""Mosca è colpevole considerando anche il sarcasmo e il disprezzo con cui Mosca ha risposto all'ultimatum di Londra"". Londra inoltre ha annunciato la sospensione di tutti i contatti ad alto livello con la Russia. Insomma la situazione tra i due Paesi è abbastanza critica e adesso c'è attesa per la riunione d'urgenza del Conisglio di sicurezza dell'Onu sul caso della morte dell'ex spia russa. Questa guerra tra Londra e Mosca avrà conseguenze anche sui mondiali. I membri delle Famiglie reale e i ministri del governo non andranno in Russia per le cerimonie legate alla Coppa del Mondo. Infine, la rispota di Mosca, di certo non riporterà serenità nei rapporti diplomatici: ""Consideriamo questa mossa ostile, inaccettabile e ingiustificata. Le responsabilità per il deteriorarsi delle relazioni tra Russia e Gran Bretagna è legato alla attuale leadership britannica""."
Berlusconi chiede la riabilitazione: ecco il piano per tornare eleggibile,"Non ha potuto candidarsi alle elezioni, ma il suo rientro in una carica istituzionale potrebbe essere comunque assai prossimo: Silvio Berlusconi ha chiesto al tribunale di sorveglianza di Milano la riabilitazione, ovvero la cancellazione dalla fedina penale della condanna per frode fiscale inflittagli nell'agosto 2013 al termine del processo per i diritti tv. Il Cavaliere, come è noto, scontò un anno di pena in affidamento ai servizi sociali, lavorando presso l'istituto Sacra Famiglia di Cesano Boscone. E la legge prevede che dopo tre anni dalla espiazione della pena, il condannato possa chiedere la riabilitazione . Ovvero di tornare incensurato. E proprio questa è l'istanza che - come racconta oggi il Corriere della Sera - Berlusconi ha depositato il 12 marzo scorso nella cancelleria del tribunale milanese. È una mossa praticamente scontata, ma che aggiunge un terzo scenario - e questo assai ravvicinato - alle strategie di Berlusconi per tornare a pieno titolo nella vita politica. Il primo, quello senza incertezze, è indicato dalla stessa legge Severino , che ha portato alla sua esclusione dal Senato: la legge prevede che la estromissione dalle cariche elettive possa durare sei anni, pertanto dalla fine di luglio del prossimo anno Berlusconi potrebbe in ogni caso tornare candidabile per ogni carica. Il secondo è affidato al ricorso alla Corte dei diritti dell'uomo a Strasburgo, che ha discusso il caso nell'udienza della Gran Chambre lo scorso autunno e che da allora non ha più dato segni di una decisione imminente. Ora, la richiesta di riabilitazione che potrebbe accelerare bruscamente i tempi del ritorno in scena. Tant'è vero che già nei giorni scorsi se ne era parlato negli articoli che ipotizzavano una candidatura del Cavaliere al ministero degli Esteri nel futuro governo. L'articolo 179 del codice di procedura penale prevede che la riabilitazione possa venire concessa qualora il condannato ""abbia dato prove effettive e costanti di buona condotta"" . A sostegno di questa tesi, Berlusconi può portare la decisione dello stesso tribunale di sorveglianza di Milano che decise di accorciare la sua pena dandogli atto del positivo comportamento. Sull'altro piatto della bilancia ci sono i procedimenti penali ancora aperti come cascami del caso Ruby, ma si tratta di accuse che Berlusconi respinge e che impiegheranno anni prima di arrivare ad una sentenza definitiva. Nel frattempo, il Cavaliere chiede di tornare in scena. I tempi di attesa del tribunale di sorveglianza di Milano, oberato di pratiche, in genere sono piuttosto lunghi. Ma la rilevanza della vicenda potrebbe portare la pratica su una corsia più veloce."
Mettiamo il braccialea chi attende il giudizioLiberi 28.564 detenuti,"Qualche anno fa ho conosciuto Francesco Nitto (abbreviazione di Benedetto) Palma, attuale ministro della Giustizia. M’è sembrato la personificazione dell’equanimità. Non conosco dote migliore ascrivibile a un politico che per un lungo tratto della sua vita è stato un magistrato. Ci siamo poi visti in altre occasioni e mai è vacillata quella prima impressione che ebbi di lui. Quand’era deputato, ho avuto occasione di «moderarlo» (si fa per dire: egli incarna la moderazione fin dal tono di voce) in un dibattito dal titolo provocatorio, Processo alla giustizia. Mi ha anche concesso il privilegio di affidarmi in lettura, per un giudizio preventivo, il manoscritto di un suo romanzo, che poi ha deciso di rimettere nel cassetto (peccato). La premessa serve a chiarire che Nitto Palma, nonostante passi per un caratteraccio, non si adombrerà se oso offrirgli un consiglio su un tema quasi irritante di fronte all’escalation di reati che imporrebbero i ceppi a vita per i reclusi: il braccialetto elettronico. La nostra Costituzione stabilisce che la pena deve tendere alla rieducazione del detenuto. Purtroppo la Corte costituzionale ha introdotto suggestioni sociologiche secondo cui al reo non va protratta la pena in carcere qualora dimostri d’essersi ravveduto e l’ergastolo è da considerarsi illegittimo essendo inutile rieducare un assassino se poi non lo si rimette di nuovo in circolazione (nel caso uccidesse ancora, avremmo la prova che non s’era rieducato). Le conseguenze? Basta sfogliare i giornali. Le pene sono diventate virtuali: il codice commina 10 anni, ma se ne scontano solo 4; commina la galera, ma la si sostituisce con gli arresti domiciliari; commina multe milionarie, ma il nullatenente non le pagherà mai. La Corte avrebbe fatto molto meglio a occuparsi dei diritti umani violati per colpa di un sistema carcerario in cui, al 30 settembre scorso, 67.428 detenuti risultavano ammassati come bestie in 206 penitenziari che al massimo potrebbero accoglierne 45.817 e gli indagati in attesa di giudizio, gli appellanti e i ricorrenti, insomma i non condannati in via definitiva, erano addirittura 28.564, ben il 42% del totale (contro una media del 10-20% negli altri Paesi). E benché l’esperienza insegni che la metà di questi 28.564 cittadini verranno poi assolti, ciò non impedisce che nel frattempo siano sbattuti in celle sovraffollate insieme con i delinquenti abituali, costretti per mesi all’inerzia, brutalizzati. Eppure la tecnica moderna mette a disposizione dello Stato uno strumento che consentirebbe di evitare questa barbarie. È il braccialetto elettronico, già applicato a 100.000 detenuti negli Stati Uniti, a 60.000 nel Regno Unito e a un numero imprecisato in Svezia, Belgio e Olanda. Si tratta di un trasmettitore Gps da fissare alla caviglia, che trasmette in tempo reale a un server centrale la posizione di chi viene scarcerato. In Germania hanno calcolato che tenere un detenuto in prigione costa 800 euro al giorno, mentre sorvegliarlo sul territorio col sistema satellitare non richiede più di 20 euro. Il 97,5% in meno. Il braccialetto viene fornito dal produttore al costo di 7 euro al giorno; i rimanenti 13 euro vanno all’azienda che gestisce il servizio informatico. Qualcuno sostiene che col bracciale elettronico si corre il rischio di liberare schiere di reprobi che potrebbero macchiarsi di ulteriori crimini. Obiezione illogica: il rischio - meglio, la quasi certezza - sussiste già col nostro sistema attuale. Anche il soggetto più balordo capisce che non gli conviene commettere un reato in un luogo dove egli può essere localizzato all’istante: la prova a suo carico sarebbe schiacciante. Una volta che il braccialetto fosse introdotto su vasta scala, case circondariali e agenti di custodia diventerebbero come per incanto più che sufficienti, non occorrerebbe stanziare altri fondi per faraonici piani di edilizia carceraria e si recupererebbero gli spazi dove far lavorare i galeotti che devono espiare la condanna dietro le sbarre. Moltissimi detenuti telesorvegliati potrebbero essere obbligati a sgobbare nei campi e nelle fabbriche, nella manutenzione dei corsi d’acqua e dei boschi, nelle opere di difesa del territorio. Sarebbe una pena ben più afflittiva dell’ozio per molti che non hanno mai piegato la schiena in vita loro. Non è chiaro quanto costi oggidì tenere un recluso in gattabuia. Secondo le statistiche ufficiali nel decennio 2000-2010 lo Stato ha speso mediamente 138,70 euro al giorno, esclusa l’edilizia carceraria. Prendo questo ottimistico importo per buono. Ebbene, applicando il bracciale a 25.000 detenuti (una cifra ragionevole, essendo inferiore al numero degli indagati che, per principio, non dovrebbero stare nelle celle in questo preciso istante) si risparmierebbe ogni anno oltre un miliardo di euro. Ci faccia un pensierino, signor ministro della Giustizia. Magari ne parli col suo collega Giulio Tremonti. Dovrebbe trovarlo interessatissimo. stefano.lorenzetto@ilgiornale.it"
L’argento dei quattro uomini in barca,"Pechino - Uno per dieci mesi l’anno non vede la moglie, l’altro si arrabatta in cerca di piccoli sponsor, il terzo non esce di sera con gli amici da 730 giorni e l’ultimo, il più giovane, ha due occhi grandi così perché pensa e si domanda: ma se la vita del canottiere è questa, io sono davvero finito... Signori, ecco i forzati del remo e delle Olimpiadi, ragazzoni sani e belli che al confronto i Bronzi di Riace tornerebbero volentieri negli abissi; ragazzi che per un tozzo di pane e zero popolarità dedicano la vita loro e di chi gli sta attorno allo sport. Basta osservarli prima, durante e dopo le gare per capire che il vero, unico sport olimpico è questo. Altro che ciance. Il barone De Coubertin dovrebbe prenderne un postumo atto. Fatto sta, questi ragazzoni sono d’argento nel quattro di coppia, per la gioia di rito del pallottoliere azzurro e la gioia vera racchiusa nei loro cuori. Per cui fa festa e un po’ s’incacchia Luca Agamennoni di anni 28, livornese come Montano ma che con Montano nulla c’entra; fa festa e un po’ s’incacchia Rossano Galtarossa di anni 36, padovano, cacciatore di piccoli sponsor; fa festa e s’incacchia Simone Raineri, cremonese di Casalmaggiore di anni 31; festeggia e inizia a capire che dovrebbe incacchiarsi anche il giovane Simone Venier, laziale di Latina che di anni ne fa solo 24. Mai come stavolta nomi e cognomi sono doverosi perché, per dirla con loro e la loro incacchiatura, «ogni quattro anni ci rispolverate e per quattro anni ci dimenticate per cui, almeno oggi, parlate di noi». Questi sono i ragazzi del remo che hanno conquistato l’argento dietro i polacchi e davanti alla Francia, e per fortuna davanti. E questi sono i giovani che hanno festeggiato stremati come solo i ciclisti di un’epoca non dopata festeggiavano dopo le scalate: per cui in silenzio e con abbracci forti e veri. Sopravvivono grazie alla Fiamme Gialle (solo Galtarossa è dipendente di un centro di canottaggio a Padova) e grazie al fuoco dentro che ogni santo giorno li spinge ad allenarsi. Ad Atene qualcuno di loro prese il bronzo nel quattro senza e un giornalista gli domandò: «Come commentate questa delusione?». La commentarono con gli occhi lucidi e una risposta sussurrata: «Noi siamo strafelici di questo bronzo...». Gente così, insomma."
"Papa Francesco offre tremila gelati a poveri, migranti e rom","Papa Francesco ha intenzione di offrite tremila gelati nel pomeriggio di oggi. L'occasione è la festa di San Giorgio, il santo megalomartire della Chiesa cattolica che viene festeggiato ogni 23 aprile. Il nome del pontefice, del resto, è proprio ""Jorge"". A ricevere l'omaggio del Papa argentino saranno tremila poveri di Roma. La comunicazione in merito è arrivata tanto dall'elemosiniere apostolico, monsignor Konrad Krajewski quanto attraverso una nota stampa della Comunità di Sant'Egidio . Continua, quindi, l'attenzione per gli utlimi, che Bergoglio intende declinare soprattutto per mezzo di gesti concreti. I poveri della Comunità e dei centri gestiti dalla Caritas potranno gustare i loro gelati subito dopo la celebrazione della preghiera per la pace con i senza dimora. I Clochard continuano ad essere al centro della pastorale dell'argentino, ma anche i migranti e i rom che sono soliti andare al centro Genti di Pace in via di San Gallicano saranno destinatari del regalo del Papa. L'elemosineria del Vaticano avrebbe scelto gusti semplici: cioccolato e crema; fragola e limone. Questa non è la prima iniziativa pratica che l'argentino ha messo in campo per gli ultimi in questi cinque anni di pontificato . Durante lo scorso mese di gennaio, Papa Francesco aveva offerto i biglietti per lo spettacolo del circo Medrano. Bergoglio, in passato, ha anche finanziato una lavanderia gratuita per far sì che i barboni potessero lavare e stirare e lavare i vestiti in loro possesso. Iniziative senza troppi fronzoli, che hanno consolidato l'immagine di un vescovo di Roma attento alle esigenze pratiche più che alle questioni dottrinali. La distribuzione, in realtà, è iniziata già nella giornata di ieri:la mensa di via Dandolo ha già distribuito l'omaggio di Bergoglio. Un modo nuovo di festeggiare il Santo che incarna i valori della cavalleria."
"Nasce un flirt tra civatiani e dissidenti M5S. Pippo: ""Non so se voto la fiducia""","Tempi di grandi e piccole intese, nel centenario della Grande Guerra: dopo l'alleanza di governo tra Pd e Ncd, all'orizzonte se ne profila un'altra più ristretta ma per alcuni versi anche più inattesa. È quella che potrebbe nascere tra la sinistra Pd e i grillini dissidenti , uniti in primis dalla contestazione alla linea dei rispettivi leader. Da un lato c'è l'area democratica guidata da Pippo Civati, che non ha mai fatto mistero di non condividere il metodo di molte scelte del segretario (tanto l'attuale quanto i suoi predecessori, per essere onesti), a partire dal modo in cui è stata gestita la ""transizione"", se così vogliamo chiamarla, da Letta a Renzi; dall'altro i parlamentari grillini dissidenti, capeggiati da Luis Orellana, Lorenzo Battista e Francesco Campanella, molto critici verso la linea decisionista e intransigente del leader genovese. Ora, in entrambi gli schieramenti, crescono le frizioni tra i ""contestatori"", in subbuglio per gli atteggiamenti decisionisti dei vertici di partito. Civati, che già nei giorni scorsi sembrava dare la scissione nel Pd come già avvenuta, già da tempo protestava contro la linea della segreteria Renzi, peraltro imitato dall'area cuperliana, Sel e i sindacati . Martedì, prima delle consultazioni e dello show di Beppe Grillo a Montecitorio, il senatore pentastellato Orellana ribadiva in un'intervista al Secolo XIX di "" capire il disagio di chi come Civati aveva ingoiato il rospo per una prospettiva che doveva rimanere momentanea "", e rivendicava di essere in Parlamento per discutere, e non per ricevere istruzioni dall'alto. Riferendosi ad un'eventuale alleanza con la sinistra dei dem, Orellana parlava di "" un'opportunità che non possiamo lasciarci sfuggire un'altra volta "". Curiosa coincidenza, ieri mattina lo stesso Civati, proprio mentre Renzi si apprestava a ricevere le delegazioni di Forza Italia, Pd e M5S, postava la medesima intervista sul proprio blog , accompagnata solo dall'eloquente didascalia: ""Di due strade (questa è l'altra)"". Poi la situazione è precipitata, con Renzi che si è rinchiuso a parlare con Berlusconi per oltre un'ora (più dieci minuti di colloquio a due), e Grillo che ha fatto saltare il banco definitivamente, intavolando uno show che ha riscosso più critiche che apprezzamenti anche all'interno dello stesso Movimento. Facile immaginare come le reazioni tanto dei civatiani, sempre più a disagio di fronte a quelle larghe intese de facto che Renzi aveva sempre detto di voler evitare, quanto dei dissidenti grillini, furibondi per la ""prepotenza e l'irruenza"" di Beppe (sono parole dello stesso Orellana) non rimarranno senza conseguenze. Per ora non è stata formalizzata nessuna scissione, ma le speranze di chi confida in un'opposizione, dura ma responsabile, al governo che sta per nascere si appuntano proprio - come confermano anche le ipotesi avanzate dal Corriere - su questa nuova, inedita, piccola intesa. Nel pomeriggio arrivano nuove, clamorose, dichiarazioni di Civati, che in una video intervista a La Repubblica dichiara: ""A oggi non so se voto la fiducia al governo Renzi ; valuterò insieme agli altri parlamentari il mandato elettorale che è stato così bistrattato. Il governo con Berlusconi era d'emergenza, questo è un'altra cosa. Non votando la fiducia è però difficile restare nel Pd, per una questione di coerenza. Ieri non ho visto lo streaming delle consultazioni tra Renzi e Grillo. Il problema è che Renzi ha scelto di fare la stessa alleanza di prima, sostituendo Letta ma senza aprire a Sel, che pure non urlava. Certo se usciamo dal Pd non è per aprire canali, non c'è un'operazione in corso: nel caso valuteremmo dopo."""
"Roma, danneggia statua e altare in chiesa, in manette polacco","Altro episodio di accanimento, con annesso sfregio, contro il patrimonio artistico di Roma , andato in scena proprio stamani intorno alle 8 a poca distanza dalla basilica di San Pietro. Teatro della violenza la chiesa di Santo Spirito in Sassia, sita in via Penitenzieri, divenuta ormai da tempo luogo di ritrovo privilegiato per la comunità cattolica polacca, come riportato da “Il Messaggero” . Ed è proprio un polacco l’autore del folle gesto, anche se paiono tuttora oscure le motivazioni che lo hanno scatenato. L’uomo ha fatto il proprio ingresso all’interno dell’edificio proprio mentre alcune suore erano riunite in preghiera dinanzi all’altare principale. In preda ad un raptus, ha divelto una colonna di gesso da una cappella laterale per poi accanirsi contro la statua di San Luigi Gonzaga e l’altare sottostante, danneggiandoli entrambi. Inutile il tentativo da parte di una suora di arginare la pazzia del polacco, che, anzi, l’ha minacciata ed ha proseguito nella sua opera di distruzione. Fortunatamente nel frattempo le consorelle di quest’ultima avevano già allertato le forze dell’ordine, giunte sul posto in breve tempo. Sono stati i carabinieri della stazione Roma San Pietro a fermare il facinoroso facendo scattare le manette ai suoi polsi e conducendolo in caserma per le operazioni di identificazione. Non sono ancora trapelati dati sul colpevole, un uomo sulla quarantina di nazionalità polacca, né tantomeno indizi che possano far capire le motivazioni alla base dell’episodio di violenza. Le indagini proseguono, mentre nel frattempo l’uomo è stato condotto dietro le sbarre del carcere di Regina Coeli . Da valutare completamente l’ entità del danno subìto dalla statua e dall’altare danneggiati dallo squilibrato: si attendono i sopralluoghi e le perizie da parte dei tecnici della Soprintendenza di Roma."
"Incidenti a Torino, nessuna speranza per la 38enne ferita","Pochissime speranze di salvare Erika Pioletti , la donna di 38 anni travolta dalla calca la sera del 3 giugno in piazza San Carlo, a Torino . Da fonti sanitarie provenienti dall'ospedale San Giovanni Bosco di Torino, dove è stata ricoverata, si apprende che ""gli esami effettuati hanno accertato un gravissimo danno cerebrale a prognosi pessima. Pertanto purtroppo ci si aspetta il decesso della paziente in un brevissimo periodo temporale, al momento non quantificabile"". Originaria di Domodossola , era rimasta gravemente ferita dall'ondata di panico che si era scatenata nella centralissima piazza del capoluogo piemontese per ragioni mai chiarite. Il primo referto parlava di ""arresto cardiaco da compressione della cassa toracica», conseguenza della pressione della calca che l’aveva letteralmente travolta. I medici dell'ospedale San Giovanni Bosco avevano spiegato che la donna era stata sedata profondamente e in leggera ipotermia. Nelle due settimane che sono trascorse da allora le condizioni di Erika sono sempre rimaste molto gravi . Al suo fianco il compagno - con cui viveva a Domodossola - i genitori e altri parenti provenienti da Beura, paese originario della donna e di tutta la famiglia. La sera degli incidenti, che doveva essere di festa, Erika aveva provato insieme ad altre persone a mettersi in salvo dentro a un portone, che però era rimasto aperto soltanto a metà. La donna era finita contro la parte chiusa prima di essere travolta dalla folla attorno a lei. Il sindaco di Torino Chiara Appendino si è recata in ospedale per far sentire la sua vicinanza ai parenti della donna. A questo punto la vita di Erika è appesa a un filo e soltanto un miracolo la potrebbe salvare. La donna sarebbe la prima vittima degli incidenti di piazza San Carlo, rispetto ai quali, nelle scorse settimane, sono state alimentate molte polemiche sulla gestione dell'emergenza . Migliorano invece le condizioni della ragazza di 26 anni che era stata ricoverata alle Molinette. La giovane ha lasciato la rianimazione per essere trasferita in un reparto di degenza."
"Isis, arriva la condanna per palestinese radicalizzato: solo 4 anni","È finalmente arrivata la condanna per Abdel Salem Napulsi , palestinese di 38 anni radicalizzato e pronto ad unirsi alle schiere dell’Isis. Stando a quanto riferito dagli inquirenti, Napulsi faceva parte della cerchia di Anis Amri , il terrorista che il 19 dicembre del 2016 si rese autore dell’ attentato di Berlino . Le indagini degli uomini della “Direzione centrale della polizia di prevenzione”, impegnati nella lotta contro il terrorismo , si erano naturalmente concentrate sugli spostamenti di Amri, scoprendo i contatti del tunisino nella Capitale. In seguito a ciò erano scattati gli arresti e nel mese di marzo scorso gli agenti della Digos di Roma, nel corso di un’operazione denominata “Mosaico” , avevano messo in manette 5 soggetti, fra cui il 38enne palestinese. Ad incastrare Napulsi e 4 tunisini, le numerose ed inquietanti intercettazioni che non lasciavano alcun dubbio sulle loro idee estremiste e vicine ai dettami dell’Isis. I radicalizzati parlavano degli uomini occidentali definendoli “gli infedeli” e si lasciavano andare a dichiarazioni pregne di odio . “Bisognerebbe mettere la loro testa sul tagliere e via, e colpire e avanti un altro, tagliargli la testa e i genitali” . Questa una delle frasi ascoltate dagli inquirenti e riportata da “Il Secolo d’Italia” . Abdel Salem Napulsi, già con precedenti per droga alle spalle, aveva ben chiaro in mente che cosa fare. Secondo il pubblico ministero Sergio Colaiocco, il 38enne stava già compiendo un percorso di autoaddestramento sul web. Si serviva della rete per istruirsi a dovere sull’uso di armi da fuoco, fra cui anche lanciarazzi. Numerossime anche le ricerche effettuate sull’oscuro Deepweb , dove il terrorista in erba cercava un modo per “acquistare mezzi di trasporto pesanti come camion o pick up idonei a montare armi da guerra”. A compromettere definitivamente Napulsi il suo tablet personale, rinvenuto nell’abitazione romana in zona Marconi. Oggi, dunque, la prima condanna tramite rito abbreviato. Il giudice dell’udienza preliminare Alessandra Boffi ha riconosciuto il palestinese come colpevole del reato di auto addestramento con finalità di terrorismo. Per lui la condanna ad una pena di 4 anni da scontare dietro le sbarre, solo successivamente il criminale verrà espulso dal nostro territorio nazionale."
«Salutate la Fornarina». Dopo sessant'anni apre palazzo Barberini,"Scusate il ritardo. Sessant'anni dopo, palazzo Barberini diventa infatti la sede stabile e definitiva della Galleria di arte antica. Era infatti il lontano 1949 quando lo Stato ne acquistò la proprietà per realizzare un progetto nato nell'ancora più lontano 1883, all'indomani dell'unità di Italia e di Roma Capitale. Ma il progetto restò sulla carta. Lavori infiniti, bracci di ferro tra istituzioni, snervanti contese condominiali hanno impedito la sua realizzazione: l'intero piano terra è stato occupato fino al 2006 dal circolo ufficiali delle forze dell'ordine, mentre altri spazi sono tutt'ora assegnati all'istituto di Numismatica. Ma adesso la pagina è fimalmente girata e il pubblico ha a disposizione una delle più principesche regge barocche di Roma. Nel palazzo troveranno finalmente sede stabile oltre 500 opere tra i maggiori capolavori dell'arte italiana ed europea. Un elenco lunghissimo e prestigioso, che parte dalla Madonna Advocata della prima metà dell'anno Mille per arrivare a Caravaggio e ai caravaggeschi, passando per Pietro da Cortona, il Perugino, Filippo Lippi, Nicolas Poussin. Senza contare che Palazzo Barberini, con i suoi due scaloni monumentali disegnati da Gian Lorenzo Bernini e Francesco Borromini, con le sue sale affrescate e la meravigliosa Sala delle Colonne (che il circolo ufficiali utilizzava come deposito delle derrate alimentari, senza sapere che sotto l'intonaco c'erano affreschi e trompe l'oeil), rappresenta «un museo che è anche mostra di se stesso», come spiega la direttrice regionale per i Beni culturali e paesaggistici del Lazio, Federica Galloni. La riapertura va a colmare una lacuna storica gravissima, che privava Roma di una Galleria nazionale che stesse alla pari con quelle delle altre grandi capitali europee e mondiali. «Progetti come questo devono contraddistinguere una grande nazione come l'Italia», dice Francesco Giro, sottosegretario per i Beni culturali, presentando assieme al ministro Sandro Bondi l'apertura del nuovo spazio. «Sono onorato di poter tagliare il nastro di questa inaugurazione, ma bisogna ringraziare anche tutti i ministri della cultura che mi hanno preceduto, a partire da Alberto Ronchey, il primo ad avere avuto questa intuizione, fino a Freancesco Rutelli», dice Bondi che punta l'attenzione su quanto di buono si riesca a fare in Italia quando si riesce a lavorare sul solco tracciato dai governi precedenti: «Quando mettiamo da parte le polemiche, siamo in grado di fare bene e in fretta. Abbiamo ottenuto un grande risultato ma non mi accontento. Bisogna rendere autonomi i più grandi musei dal punto di vista finanziario e gestionale». Senza eliminare i controlli da parte delle soprintendenze, già impegnate su mille altri fronti. Ma per avere buoni frutti, come nel caso del restauro di palazzo Barberini, c'è bisogno anche di quella che il ministro definisce «arma segreta», ossia uno stretto rapporto tra il mondo della cultura e l'impresa. L'obiettivo ora è consolidare il successo raggiunto con il riscontro da parte del pubblico. «Ci siamo riproposti - racconta il direttore generale Mario Resca - di raddoppiare il numero di visitatori della galleria, portandoli entro un anno dagli attuali 100 mila a 200 mila». La Fornarina di Raffaello Sanzio, una delle opere simbolo delle collezioni esposte a palazzo Barberini, è destinata a diventare l'emblema e l'icona di questo nuovo polo museale. «Nessuno deve passare per Roma senza venire a trovare la Fornarina», dice Resca. Domenica apertura speciale al pubblico, a ingresso gratuito dalle 19 fino a mezzanotte."
"Isola Giglio, nave incagliataRimborsi, l'Aduc avverte:""Solo 10 giorni per chiederli""","Mentre la nave Costa Concordia sta affondando e sono ancora in corso i soccorsi, l’ Aduc pensa al dopo e ricorda i diritti economici dei turisti, rimasti coinvolti in questa tragedia. Diritti che se non rivendicati entro certi termini diventano inesigibili. Infatti, le norme del codice del consumo indicano in 10 giorni dal rientro il tempo limite entro il quale devono essere fatte valere le proprie rivendicazioni che, in questo caso, sono di tre tipi: rimborso di quanto pagato per il viaggio, rimborso dei danni subito durante l’incidente, visto che tutti i viaggiatori saranno senza più i bagagli, per esempio, e in molti saranno anche senza i documenti consegnati all’imbarco e infine il danno da vacanza rovinata. Il tutto, ovviamente, dovrà essere valutato in seguito alla certezza dei motivi per cui si è verificata la tragedia, cioè se si tratta di motivazione fortuita o negligenza, soprattutto per il rimborso relativo ai danni da vacanza rovinata. Nel primo caso (motivazione fortuita) la legge esclude rimborsi di alcun tipo (fatti salvi quelli previsti da specifiche assicurazioni, proprie del viaggiatore o dell’armatore). ""Motivazione fortuita che, allo stato dei fatti - spiega l’Aduc - viste le immagini diffuse sulla vicinanza della nave all’isola del Giglio, ci pare inverosimile"" . La legge sui tempi di contestazione è comunque chiara: la richiesta dei rimborsi va fatta entro 10 giorni dal rientro, altrimenti si perde il diritto . L’invio della richiesta tramite raccomandata A/R al tour operator presso cui si è prenotato il viaggio serve a bloccare la prescrizione del diritto. Il proprio interlocutore è il tour operator , e non l`armatore. I turisti dovranno quindi rivolgersi al tour operator che ha organizzato il pacchetto viaggio."
Ecco come si fa a votare Consigli contro gli errori,"Messi da parte i sondaggi, che sono vietati, si passa alle previsioni meteo. Le temperature polari, almeno al Nord, fanno rimpiangere le polemiche delle «elezioni balneari». Con la voglia di andare al mare che spostava più consensi di qualunque comizio, questo leader che invocava il sole perché le urne vuote lo avvantaggiavano e quell'altro che pregava per una nuvoletta e qualche voto in più. Stavolta l'incognita è la neve, con i disagi che possono scoraggiare gli elettori. Sono le prime elezioni al freddo e visto che il partito degli indecisi secondo gli esperti vale quasi il 20 per cento, anche un fiocco di neve in più o in meno può determinare un appetibile «zero virgola». Il meteo Le previsioni del tempo di oggi dicono neve al Nord, pioggia e neve al Centro e pioggia al Sud. Ma con chi si è alleato il «generale Inverno»? Sono 7-8 milioni gli italiani che non hanno ancora deciso dove mettere la X e neppure se andare al seggio. Ciascun partito si assegna una quota di voti di indecisi, ma l'esperienza delle passate consultazioni insegna che un'alta affluenza, sopra il 75 per cento, potrebbe avvantaggiare il centrodestra. Premesso che alle Politiche del 2008 il dato superò la soglia dell'80 per cento e che l'elettorato moderato è tradizionalmente meno affezionato alle urne, il maltempo rischia di penalizzare il Pdl. Si aggiunga che gli over 65 votano nell'80 per cento dei casi o Pd o Pdl e quindi, se la neve scoraggerà gli anziani, al contrario porterà consensi a partiti scelti dai giovani, come il Movimento 5 stelle. Questo vale soprattutto nella decisiva Lombardia, dove oggi farà brutto tempo. Nulla di scientifico comunque. Anche perché una delle regioni più innevate sarà la «rossa» Emilia-Romagna. Gli orari Oggi dalle 8 alle 22 e domani dalle 7 alle 15 si vota per il rinnovo di Camera e Senato. Negli stessi orari si svolgono le elezioni per il presidente e il Consiglio regionale di Lombardia, Lazio e Molise. Lo spoglio comincia domani alla fine delle operazioni di voto, si parte dal Senato. Martedì dalle 14 si svolgono gli scrutini per le elezioni regionali. La tessera elettorale Per poter votare, come sempre, occorre presentarsi al seggio con un documento di identità valido e con la tessera elettorale. Chi ha perso la tessera può richiedere un duplicato agli uffici comunali, che restano aperti durante le operazioni di voto. Come si vota Per la Camera possono votare i maggiorenni, per il Senato bisogna aver compiuto 25 anni. Sia per la Camera (scheda rosa) sia per il Senato (scheda gialla) si vota tracciando un solo segno - ad esempio una croce o una barra - sul simbolo della lista scelta. È possibile esprimere un solo voto e qualsiasi altro segno invalida la scheda. In Valle d'Aosta (per Camera e Senato) e Trentino Alto Adige (per il Senato) si vota tracciando un segno sul contrassegno del candidato o nel rettangolo che lo contiene."
L'ultima della Camusso: schedare i poliziotti,"Che la lotta per i numeri identificativi sul casco delle forze dell'ordine fosse una battaglia della sinistra, lo sapevamo già da tempo. Ma ora, a leggere il disegno di legge 803 presentato in Senato, si scopre un dettaglio molto interessante: dietro la proposta di identificare gli agenti impiegati in servizio di ordine pubblico si cela, tra gli altri, la Cgil. A rivelarlo sono gli stessi firmatari del ddl, appartenenti a un arco di forze politiche che spazia da Sel fino al M5s: ""L'esigenza dell'identificazione è stata sollevata dal Silp"", il sindacato della polizia legato dipendente dalla Cgil di Susanna Camusso. Un'alleanza di partiti e sindacato per introdurre un sistema identificativo che, sin dalla proposta originale, non ha mai mancato di far discutere. ""Questa lacuna del sistema (la mancanza di numeri identificativi, e ) ha in Italia effetti molto pratici e negativi - si legge nel ddl - Favorisce l’impunità in tutti i casi in cui, anche a causa del volto coperto dal casco, non sia possibile riconoscere l’agente neanche da parte di chi è stato colpito a distanza ravvicinata. L’impossibilità di identificare i responsabili ostacola l’azione penale e il complessivo accertamento degli abusi ."" Contro il disegno di legge presentato dai senatori vendoliani e dai loro colleghi Campanella e De Pin, un tempo grillini e poi fuoriusciti dal gruppo, si sono schierati tutti i sindacati delle forze dell'ordine, con l'ovvia esclusione del Silp. Tonelli del Sap parla di un ddl dal ""carattere punitivo"" nei confronti degli agenti"", sottolineando il rischio di "" centinaia di segnalazioni, anche false, con relative denunce, che intaserebbero i tribunali ."" A Palazzo Madama, nel frattempo, l'iter di legge del provvedimento prosegue ininterrotto sin dal giugno 2013, quando il ddl venne presentato per la prima volta. Ad agosto è iniziato l'esame in Commissione Affari Costituzionali ed ora si attende un'ulteriore accelerata. Oltre a quello presentato dall'asse Sel-ex M5s, infatti, al Senato sono stati depositati altri tre ddl sul medesimo argomento: anche stavolta, tra i firmatari figurano i grillini, con l'aggiunta del Pd. Un'inedita alleanza che alla maggioranza dei poliziotti proprio non sembra andare giù."
"Rosetti annuncia: ""Il Var ai Mondiali in Russia? Probabile""","Roberto Rosetti è stato uno degli arbitri più bravi e stimati del nostro campionato. L'ex fischietto di Torino, attualmente, è il supervisore del progetto del Var in Italia. Ai microfoni di Radio Anchi'Io Sport, il 50enne piemontese ha promosso l'utilizzo della moviola in campo: ""Il progetto Var in Italia sta procedendo in modo positivo. Anche ieri si sono verificate due situazioni oggettive di fuorigioco ed in entrambe l'intervento è stato preciso ed accurato, portando al giusto annullamento dei gol di Napoli e Milan. Siamo soddisfatti di come le cose procedono. Dobbiamo continuare a migliorare sul fronte dell'uniformità di interpretazione ed intervento"". Il Var potrebbe esserci anche ai Mondiali in Russia e Rosetti ha ammesso come questa sia un'eventualità: ""Il 3 marzo ci sarà il meeting annuale dell'Ifab e questa riunione sarà risolutoria. Il presidente della Fifa, Infantino, crede nel progetto e nell'ultimo hanno vi ha investito molto. Non bisogna dimenticare mai che l'obiettivo finale è eliminare degli errori arbitrali, per il presidente Fifa l'obiettivo è un calcio più giusto, quindi senza errori che possono provocare danni importanti alle nazionali. Ritengo ci siano buone probabilità di vedere il Var in Russia"". Infine, Rosetti ha spiegato come un giorno le immagini del Var diventeranno visibili anche agli spettatori presenti allo stadio, in modo tale da renderli partecipi, facendo capire loro il motivo per cui l'arbitro e la tecnologia hanno preso determinate decisioni: ""Ci si arriverà in un periodo relativamente breve, anche mostrando sui maxi schermi degli stadi le immagini dell'azione sulla quale il Var è intervenuto e perché. Il Var è anche un fenomeno sociale, prendere la decisione giusta è l'obiettivo finale del sistema""."
"Mise, Chicco Testa in pole per sostituire la Guidi","Matteo Renzi avrebbe scelto. Chicco Testa sarebbe il suo favorito a rimpiazzare l’ex ministro Federica Guidi allo Sviluppo economico , dimessasi dopo lo scoppio del caso 'Tempa rossa'. A rivelare per primo questa indiscrezione è stato Il Foglio ma continuano a circolare anche altri nomi come quello di Claudio De Vincenti, attualmente sottosegretario alla Presidenza del Consiglio e già viceministro della Guidi , e di Vasco Errani, ex presidente dell’Emilia Romagna. Sembrano avere meno possibilità la deputata Pd Paola De Micheli e l’attuale viceministro del Mise Teresa Bellanova. La nomina dovrebbe arrivare già il prossimo martedì ma in pole position resta Chicco Testa, ex deputato del Pci e Pds per due legislature, presidente di Assoelettrica ed ex presidente di Enel con un passato da ambientalista. Dopo essersi schierato contro il nucleare per il referendum del 1987, negli ultimi anni ha cambiato totalmente idea tanto da scrivere nel 2008 il libro ‘Tornare al nucleare’."
CaKe: il nuovo progetto fashion di Cara Delevingne e Kendall Jenner,"Una goccia di eleganza e una spolverata di anticonformismo: arriva ""CaKe"", il marchio di abbigliamento ideato dalle due giovani icone di stile Kendall Jenner e Cara Delevingne . Un binomio effervescente che promette di dare grandi soddisfazioni ai loro mentori. Infatti Cara Delevingne - ormai assurta al ruolo di musa di Chanel, con Karl Lagerfeld che non se la lascia scappare in nessuna sfilata e shooting fotografico – insieme alla collega e amica Kendall Jenner, sono ormai considerate delle icone di stile dal fascino moderno e sofisticato. Kendall, più equilibrata ma non per questo scontata, sfoggia dei look sempre ricercati e impeccabili; Cara, più estrosa ed effervescente, fa mostra di tutto il suo estro creativo e della sua sfrontatezza anche nello stile. Le due hanno dato un assaggio della loro collaborazione, lo scorso giugno, al concerto della cantante Taylor Swift, dove hanno sfoggiato due t-shirt con il logo del loro brand. Una fonte vicina alle due amiche avrebbe rivelato al Sun che il progetto sarebbe nato un po’ per gioco, ma comunque le due modelle sperano riscuota successo. ""Kendall è la forza trainante del marchio e anche se entrambe hanno preso la cosa come un divertimento, in realtà segretamente sperano vada bene – ha riferito la fonte – infatti il loro obiettivo è di avere dei negozi monomarca in Inghilterra e negli USA. Del resto sono due delle donne più fotografate al mondo, quindi è probabile che il loro marchio verrà scelto da milioni di fan"" . Kendall e Cara, infatti, possono vantare uno stuolo di seguaci di 70,3 milioni di follower su Instagram, tutti possibili avventori del loro brand. A CaKe for my CaKe Una foto pubblicata da Cara Delevingne (@caradelevingne) in data: 3 Nov 2015 alle ore 21:50 PST"
Arrestati tre sospetti jiadisti nelle Fiandre,"Tre sospetti jihadisti sono stati fermati a Harelbeke, vicino alla città di Courtrai, nelle Fiandre occidentali. La notizia viene resa nota online dei media belgi, secondo i quali indagini sono in corso per determinare un eventuale legame con la cellula jihadista di Verviers. Durante i fermi le forze dell'ordine avrebbero sequestrato alcune armi, ma la procura di competenza non conferma ancora i particolari del fermo. Una notizia che arriva nel giorno in cui ad Anversa il sindaco ha vietato per motivi di sicurezza la manifestazione della sezione belga di Pegida, il movimento anti-islamizzazione tedesco. Per lo stesso motivo era stata indetta anche una manifestazione del campo rivale. La minaccia alla sicurezza è particolarmente sentita in Belgio dopo che la settimana scorsa è stata smantellata una rete di terroristi islamici che stavano pianificando attentati. ""Entrambe le manifestazioni sarebbero un rischio nel contesto attuale e richiederebbero un ampio dispiegamento di polizia"" , ha spiegato il consiglio comunale in una nota. Pegida nelle Fiandre ha fatto sapere tramite il proprio profilo Facebok che è in contatto con la polizia per spostare la manifestazione più avanti."
"Atletica, Europei: 20 km di marcia Schwazer parte con un argento","Barcellona - Era partito per vincere l'oro. Va detto. Quindi un po' di amaro resta. Ma l'argento di Alex Schwazer è dolce, un bel sorriso nella galleria buia dell'atletica italiana. La marcia resta l'ancora di salvezza preferita per l'Italia. Già cancellato quell'orrendo zero nel medagliere dei Mondiali di Berlino. Fatica e sudore. Parte forte il carabiniere di Vipiteno. Aveva promesso gara dura per stroncare subito la concorrenza. Non c'è il russo Borchin, l'unico rivale vero dell'azzurro, autore quest'anno della migliore prestazione mondiale. I russi schierano Emelyanov, giovanissimo, 20 enne. Il piccoletto si attacca ai talloni di Schwazer dal primo chilometro. L'azzurro stacca tutti, ma non lui. Dietro un gruppetto, con i migliori, compresi Ivano Brugnetti e Giorgio Rubino. L'azzurro agli 8 km si lascia riprendere. Il russo insiste su un ritmo da ""macchina"": 4' al chilometro. Prende vantaggio, i secondi diventano 16 (al km 13). Si ferma per strada Brugnetti. Poi Schwazer attacca deciso, ma il distacco da Emelyanov non cala. E allora si accontenta di gestire. Con lui rimane il portoghese Joao Vieira, che prova a forzare, ma Alex non perde un centimetro. E all'ultimo cxhilometro piazza l'allungo decisivo. E' quello che vale l'argento a 28"" da Emelyanov (1h20'10""), con 11"" di vantaggio su Vieira. Chiude con un discreto quinto posto Rubino. Schwazer soddisfatto ""Gara normale, non mi sentivo benissimo. Sono partito al mio ritmo, sapevo di poter aumentare. Non conoscevo Emelyanov. Il mio errore è stato aspettare il gruppetto e lasciarlo andare. Poi quei 20 secondi non sono più riuscito a riprenderlo: mi è mancato lo sprint della 20 chilometri. Ora penso solo a recuperare per la 50 km di venerdì"". Comunque il carabiniere non è deluso dal risultato: ""Va bene così. Mi sono dovuto risparmiare un po' perché io devo marciare sotto i 4'20"" al km nella 50. Era inutile tirare a tutta"". Azzurri tutti avanti Mattinata positiva per gli italiani. Nicola Vizzoni nel lancio del martello e Chiara Rosa nel peso sono approdati in finale. A Vizzoni serviva un 75,50 per garantirsi la qualificazione diretta. L’azzurro ha esordito con 74,10, poi si è migliorato a 75,04 ed ha chiuso con 73,73. Terzo nel suo gruppo, è passato grazie ai ripescaggi. Bene la primatista italiana del peso Chiara Rosa. La padovana, dopo un 16,35 di rodaggio, al secondo lancio (18,26) ha centrato la qualificazione superando di 76 centimetri i 17,50 m richiesti. L’azzurra va in finale con la quinta miglior misura dei due gruppi. Semifinale conquistata anche da entrambi i quattrocentisti. Il primatista italiano Andrea Barberi ha chiuso terzo la sua batteria in 46""05. È stata poi la volta del 22enne bergamasco Marco Vistalli, schierato nell’ultima batteria che ha affrontato in 46""06, piazzandosi quarto. Ha passato il turno grazie al ripescaggio Manuela Gentili, impegnata nella prima batteria dei 400 ostacoli."
"L'Iran ""affonda"" una portaerei Usa","Ecco come un singolo sottomarino classe Ghadir dell’Iran riuscirebbe ad affondare un gruppo da battaglia di una portaerei americana. Poche ore fa i media iraniani hanno rilasciato un video in computer grafica in cui si spiega come un singolo sottomarino tascabile di Teheran riuscirebbe ad affondare la piattaforma di proiezione per eccellenza degli Stati Uniti, una portaerei da centomila tonnellate. Il video, ad uso e consumo della propaganda interna, è stato diffuso per il 40 ° anniversario della rivoluzione islamica del 1979 e per celebrare le capacità dell’industria iraniana. Iran: “Abbiamo la tecnologia per costruire i sottomarini” Il video in computer grafica si apre con una giocattolosa portaerei, una via di mezzo tra Toy Story e Planes. Il vettore provecede in navigazione in mare aperto con due caccia sul ponte. La portaerei è scortata da quattro navi più piccole, ma stranamente senza alcun sottomarino statunitense di scorta. In sottofondo la sequenza conclusiva di We Will Rock You, con il famoso giro di chitarra di Brian May. Tutto sembra procedere bene per il gruppo da battaglia della US Navy quando all’orizzonte riemerge un sottomarino verde iraniano. La musica dei Queen lascia il posto ad una traccia tratta dalla colonna sonora del videogioco Call of Duty WWII (Hill 493) ed inizia l’attacco. Pochi secondi dopo le navi americane iniziano a scomparire sotto la superficie del mare. Soltanto i due F-18 sul ponte riescono a salvarsi decollando dal vettore. La clip si conclude con le navi statunitensi nelle profondità del mare e con un logo che recita “40 anni”, in riferimento al 40° anniversario della rivoluzione islamica del 1979. Una voce fuori campo dichiara che l’Iran possiede la tecnologia per costruire gli avanzati sottomarini classe Ghadir. Iran: sottomarini classe Ghadir Il programma Ghadir si basa sui progetti delle piattaforme classe Yono della Corea del Nord. Con un dislocamento di 123 tonnellate ed equipaggiati con due tubi da 533 millimetri, i Ghadir sono progettati per operazione in acque poco profonde, principalmente in quelle meridionali del Golfo Persico e nello Stretto di Hormuz. La classe Ghadir è ovviamente concepita per missioni brevi, considerando l’assenza di alloggi per l’equipaggio formato da sei unita, massimo nove. La produzione della classe Ghadir è iniziata nel 2005 con prima unità svelata nel 2007. Nel 2012 la flotta Ghadir era composta da cinque unità. Gli ultimi due mini-sottomarini, consegnati il 30 novembre scorso in occasione della Giornata della Marina, sono il Ghadir-955 ed il Ghadir- 942. Il primo è stato costruito in 18 mesi, mentre il secondo è stato riconsegnato alla Marina dell’Iran dopo dieci mesi di revisione. I sottomarini tascabili basati su tre classi, rientrano nella strategia asimmetrica dell’Iran contro le unità di assalto anfibio costrette ad attraversare le acque poco profonde dello Stretto di Hormuz. La valle della Morte La Marina Militare degli Stati Uniti non ha eguali nel mondo, tuttavia se decidesse di attaccare l’Iran dalla sua costa meridionale, la forza di invasione subirebbe ingenti perdite. Il riferimento storico di Balaklava è opportuno. Il punto è che gli Stati Uniti attaccherebbero nell’area dove l’Iran si aspetta da decenni un’invasione. Si tratterebbe della zona più protetta (Tirannia della Distanza su capacità A2/AD) e meglio difesa della Repubblica Islamica senza dimenticare che la geografia è un elemento chiave nella strategia navale iraniana. Lo spazio limitato del Golfo, che è largo meno di 100 miglia nautiche in molti aree, limita la manovrabilità dei vettori statunitensi a vantaggio delle forze navali iraniane (eccellente al riguardo lo studio del (Center for Strategic and Budgetary Assessments). La Guardia Rivoluzionaria possiede circa mille piccole e veloci imbarcazioni utilizzate per pattugliare la costa iraniana. Il loro impiego è determinante nella tattica asimmetrica a sciame, perfezionata dalla fine del 1988 dalla Guardia Rivoluzionaria per interdire l’ingresso nel Golfo Persico. A questo bisogna associare la strategia A2/AD ottimizzata negli anni dall’Iran e che prevede un mix di missili, droni, sottomarini e mine. L'Iran non ha concepito la sua difesa per vincere una guerra contro gli Stati Uniti, ma per degradare risorse, uomini, mezzi, sostegno pubblico e politico per un conflitto a tempo indeterminato. La capacità ASMC dell'Iran La classe Ghadir può lanciare missili da crociera? L’implementazione della capacità ASMC, Anti-Ship Cruise Missile, è ritenuta plausibile nei sottomarini diesel elettrici classe Besat da 1200 tonnellate. Tuttavia l'unico test noto risale al due maggio del 2017 quando proprio un sottomarino classe Ghadir effettuò un test di espulsione di base, procedura necessaria per consentire alla piattaforma in immersione di lanciare un missile in sicurezza. Secondo il Pentagono il test sarebbe fallito. Lo sviluppo di un missile da crociera antinave è una naturale evoluzione della strategia di negazione ed, in teoria, consentirebbe alla Marina iraniana maggiore flessibilità operativa ed immediati tempi di reazione. Lo sviluppo di un missile da crociera antinave è una naturale evoluzione della strategia di negazione ed, in teoria, consentirebbe alla Marina iraniana maggiore flessibilità operativa ed immediati tempi di reazione. Medesime preoccupazioni nel Pacifico, con il sistema d’arma cinese YJ-18. Iran: La strategia della negazione concentrica Le mutevoli alleanze internazionali: l'impulso all'autosufficienza I sottomarini sono parte integrante della strategia di difesa a più livelli dell’Iran. In uno ipotetico conflitto, i sottomarini iraniani opererebbero come moltiplicatori di forze in anelli concentrici tra l’Oceano Indiano, il Mar Rosso e lo Stretto di Hormuz. La ridondanza iraniana di proiezione si basa su due sottomarini Kilo sempre in navigazione. Tuttavia, a causa della minima profondità operativa richiesta, almeno 164 piedi, possono accedere solo ad un terzo del Golfo Persico. L’Iran starebbe quindi sviluppando dei sottomarini diesel-elettrici destinati a colmare il divario tra la classe pesante Kilo da quattromila tonnellate e quella leggera Ghadir. La classe Qaa’em, unità da mille tonnellate presentata nel settembre del 2008, rimane un mistero. Probabilmente il progetto è stato inglobato nella classe Besat da 1200 tonnellate. I sei tubi lanciasiluri di quest’ultima dovrebbero essere in grado di lanciare diversi sistemi d’arma, compresi i missili da crociera. Una predisposizione, per intenderci, già implementata nei sottomarini tedeschi Tipo 209 destinati all’esportazione. La forza sottomarina è parte integrante della strategia di difesa a più livelli dell’Iran basata sulla capacità di collocare mine EM-52 ed asset UWIED, Underwater Improvised Explosive Devices in un contesto A2/AD. La difesa costiera della Guardia Rivoluzionaria La Guardia Rivoluzionaria possiede circa mille piccole e veloci imbarcazioni utilizzate per pattugliare la costa iraniana. Il loro impiego è determinante nella tattica asimmetrica a sciame, perfezionata dalla fine del 1988 dalla Guardia Rivoluzionaria per interdire l’ingresso nel Golfo Persico. L’Iran ha investito ingenti risorse nella ricerca e produzione di sistemi missilistici antinave terrestri per la difesa costiera. Lo Stretto di Hormuz e la lunghezza delle coste, offrono un anello di difesa ottimale per i missili da crociera. Operativi diversi sistemi basati sul C-802 cinese derivato dall’Exocet francese, mentre sembrerebbe non ancora sviluppata la versione del missile SS-N-26 Yakhont. Entrambi coprono l’intera larghezza del Golfo Persico. In caso di conflitto l’Iran (la strategia è in stile hit-and-run), colpirebbe le navi da guerra nemiche presenti nel Golfo Persico e nello Stretto di Hormuz. L’attacco di saturazione contro queste forze avrebbe l’obiettivo di minare la volontà politica nel perseguire una guerra contro l’Iran. Ma l’Iran potrebbe davvero affondare una portaerei Usa? “Dove si trova la nostra portaerei più vicina?” E’ questa la prima domanda che gli analisti ed i militari americani si pongono ogni volta che scoppia una crisi internazionale. Le portaerei sono la massima espressione della potenza degli Stati Uniti nel globo. Rappresentano un’essenziale piattaforma nello scacchiare geopolitico della proiezione globale. Oltre al ruolo primario di piattaforma d’attacco, forniscono sostegno alle truppe sul campo di battaglia. La mobilità è la loro principale forza. Agendo da acque internazionali, gli Usa non hanno bisogno da alcuna autorizzazione per proiettare la propria potenza. Le portaerei possono operare soltanto in determinati contesti permissivi: praticamente ovunque poco dopo la guerra fredda. L’ascesa della superpotenze come la Cina e la Russia, ha richiesto delle distanze di sicurezza a causa degli asset carrier killer sviluppati. Il riferimento al DF-21D cinese o al russo SS-N-19 Shipwreck, ad esempio, non è casuale. Ciò significa una limitazione alla capacità di proiezione del potere nel globo e la rivisitazione della strategia aeronavale. Un contesto ipersonico riscriverà nuovamente la strategia anti-accesso e negazione d’area (si cercano alternative dottrinali alla definizione strategica A2/AD ritenuta ormai superata). Una guerra convenzionale tra Washington e Teheran non ci sarà Nessun paese al mondo potrebbe sconfiggere gli Stati Uniti Il concetto stesso di guerra convenzionale tra stati, pena conseguenze inimmaginabili ed evoluzioni imprevedibili, è storia. L’Iran non è certamente l'Iraq o la Corea del Nord, ma non rappresenta una minaccia militare convenzionale per gli Stati Uniti. Nessun paese al mondo potrebbe sperare di sconfiggere militarmente gli Stati Uniti. Con una spesa militare di 610 miliardi di dollari, le forze armate statunitensi non hanno eguali nel pianeta. Il budget di Teheran, circa 14 miliardi di dollari del Pil investito nella spesa militare, se paragonato a quello Usa rappresenta una voce del tutto trascurabile, insignificante. Gli Stati Uniti dispongono di alcune delle armi più avanzate al mondo, mentre la spina dorsale dell'esercito iraniano è relativamente obsoleta. Qualsiasi sistema corazzato iraniano è inferiore sotto ogni aspetto alla sua controparte statunitense. Medesimo discorso per le forze aeree e navali. Le truppe americane sono di gran lunga meglio addestrate ed equipaggiate rispetto alle forze iraniane. Numericamente parlando gli Stati Uniti possiedono un esercito di oltre due milioni di unità (riserve comprese, forza attiva di 1,3 milioni di soldati), mentre l'Iran raggiungerebbe a fatica il milione (riserve comprese, forza attiva di 500 mila unità). L’Iran non avrebbe una sola possibilità di vincere una guerra convenzionale contro gli Stati Uniti. E questo sarebbe solo l'inizio. Affondare una portaerei a propulsione nucleare classe Nimitz della US Navy Così come abbiamo ribadito più volte in precedenza, un conflitto con l’Iran è un’opzione più che remota poiché si tramuterebbe in termonucleare in pochissimi istanti. Soffermiamoci sulla esclusiva capacità di sopravvivenza del principale vettore di proiezione degli Stati Uniti, analizzando soltanto l’opzione mostrata nel video dagli iraniani e cioè, l’attacco portato da un sottomarino. E' necessario ribadire brevemente un concetto. L’opzione migliore per affrontare una portaerei sarebbe quella di lanciare uno sciame di missili antinave. Nel caso dell'Iran, i dubbi riguardano la capacità di identificazione e discriminazione della minaccia esterna della griglia satellitare. Un raid aereo, infine, verrebbe con molta probabilità spazzato via dalla griglia di difesa aerea Aegis e dai caccia F/A-18. L'intera capacità aerea dell’Iran non potrebbe competere con quella imbarcata sul vettore statunitense e con la schermatura del Gruppo da Battaglia. Iran: sottomarino Ghadir Vs portaerei Usa I sottomarini sono la nemesi delle portaerei Nel corso della seconda guerra mondiale non meno di diciassette portaerei furono affondate dai sottomarini, otto da quelli americani. Tuttavia l'episodio storico che viene sempre ricordato riguarda quello della guerra delle Falkland. Questo breve, ma aspro conflitto nei primi anni ‘80, ha poi avuto un impatto fuori misura sullo sviluppo navale della strategia cinese (ancora oggi presente nei testi accademici di riferimento). Quell’episodio dimostrò l’efficacia delle tattiche adottate dal sottomarino nucleare britannico HMS Conqueror che, senza mai essere stato rilevato, riuscì ad affondare l’incrociatore leggero General Belgrano. Ovviamente la Marina argentina non può essere paragonata alla US Navy. Nel marzo del 2015 emerse per pochissime ore sulla rete un rapporto a cura del Ministero della Difesa francese sulle esercitazioni COMPTUEX 2015 tra il Gruppo di Battaglia della portaerei Theodore Roosevelt ed il sottomarino classe Rubis S-602 Safir. Il resoconto di quelle esercitazioni sono state ritenute scioccanti per il semplice motivo che un solo sottomarino riuscì ad affondare la metà delle navi americane, portaerei compresa. Il rapporto è stato immediatamente rimosso dal Ministero della Difesa francese, ma non sfuggì ai media cinesi che analizzarono l’episodio in un approfondimento dal titolo A Single Nuclear Submarine Sinks Half of an Aircraft Carrier Battle Group , ancora oggi disponibile sulla rete. “Il Gruppo da Battaglia di una Portaerei è un sistema armonizzato composto da una difesa multilivello ed altamente efficiente. Eppure il rapporto francese, quindi con un ragionevole grado di credibilità, dimostra le capacità dei sottomarini nucleari nella Modern Warfare navale. A parità di formazione, quindi molto elevata, sono proprio i sistemi d’arma a fare la differenza. I sottomarini nucleari d’attacco classe Rubis sono tra i più piccoli del mondo. I classe Los Angeles, per fare un confronto, sono grandi tre volte tanto. La potenza navale degli Stati Uniti non ha eguali nel mondo, ma il nostro obiettivo è quello di sfruttare le crepe della loro (non sempre) impenetrabile armatura”. Ovviamente ci sono altri fattori da considerare. La rilevazione aerea è efficace in alcuni contesti operativi, ma non per tutti. Le enormi dimensioni di un Gruppo da Battaglia USA rappresentano un facile obiettivo anche alle lunghe distanze, mentre i sistemi antisom sono controproducenti in quanto inquinano l’ambiente acustico quando non si affonda il sottomarino al primo colpo. L'Iran non possiede i sottomarini francesi e non è la Cina, ma è una minaccia da non sottovalutare. Abbiamo già analizzato le caratteristiche dei sottomarini dell’Iran, quindi soffermiamoci sul reale successo di un attacco. Sintetizzando al massimo. I sottomarini di Teheran, ritenuti rumorosi dal Pentagono quindi rilevabili, dovrebbero avvicinarsi al vettore, sfuggire alla rete di rilevamento ed attendere in silenzio il momento per lanciare i siluri, 35 miglia al massimo. Da non dimenticare che portaerei e Gruppo da Battaglia sono in costante movimento. Sarebbe opportuno rilevare che nessuna portaerei è stata mai colpita da un siluro moderno . Conosciamo parzialmente i test sulla USS America, ma nessuno sa come si comporterebbe un vettore classe Nimitz se venisse colpito. In linea teorica un gruppo di difesa ha il compito di impedire ai sottomarini nemici di assumere una posizione d’attacco entro le schermo utile. Molteplici i sistemi sviluppati per la rilevazione acustica dei sottomarini nemici, ma un attacco a branco (il riferimento alla Rudeltaktik è voluto) rappresenta una minaccia reale contro una qualsiasi formazione di superficie. Sebbene esistano dei sistemi specificatamente progettati per confondere il sistema di guida dei siluri, ancora oggi l’opzione migliore è quella di impedire alle piattaforme nemiche di avvicinarsi abbastanza per lanciare in modo affidabile i siluri. I dati di Velayat 94 Nel gennaio del 2016 un drone della Marina iraniana sarebbe riuscito ad inquadrare una portaerei americana durante le esercitazioni nel Golfo Persico, nelle acque a sud del Paese. Secondo il comunicato ufficiale, il drone ha effettuato una missione di sorveglianza sopra il vettore degli Stati Uniti. Il drone della Guardia Rivoluzionaria sarebbe stato lanciato nel terzo giorno della vasta esercitazione annuale denominata “Velayat 94” che si è svolta dal Golfo Persico all’Oceano Indiano si di un’area di tre milioni di chilometri quadrati. La costa iraniana si estende per oltre duemila chilometri (1.240 miglia) e si affaccia sul Golfo Persico ed Golfo di Oman. Gli iraniani avrebbero lanciato contro la portaerei anche un sottomarino tascabile classe Ghadir. Secondo Teheran le ""due piattaforme hanno effettuato, senza mai essere monitorati, delle rilevazioni e scattato foto ad alta risoluzione della super-portaerei americana"". La Quinta Flotta della US Navy con sede nel Bahrein, che comanda tutte le operazioni americane nel Golfo Persico, si è rifiutata di commentare l’episodio. Così come spesso capita con la retorica iraniana, stabilire l’autenticità dei due video diramati dalla tv di stato di Teheran è particolarmente difficoltoso. Sulla rete esistono centinaia di video simili. Teheran non ha mai reso noto il nome del vettore che sarebbe stato ripreso dalle telecamere del drone e del sottomarino, ma sappiamo che il Gruppo da Battaglia della portaerei a propulsione nucleare USS Harry S. Truman (CVN-75) della classe Nimitz, con sede a Norfolk, nel gennaio del 2016 si trovava nella regione del Golfo Persico per la campagna militare contro lo Stato islamico in Iraq ed in Siria. Iran: affondata la USS Nimitz Il 25 febbraio del 2015 i missili della Guardia Rivoluzionaria iraniana colpirono ed affondarono una portaerei degli Stati Uniti. Ovviamente si trattava di un’esercitazione che si svolse nel Golfo Persico e nello Stretto di Hormuz. La portaerei americana è stata attaccata con missili da crociera, razzi, decine di unità navali e due missili balistici. Quella affondata era una semplice replica della portaerei USS Nimitz (CVN-68), costruita nel cantiere navale di Gachin, nel nel porto meridionale di Bandar Abbas, nel Golfo Persico. I lavori sarebbero iniziati nell'estate del 2013. L’esercitazione Payambar-e Azam 9 (Il Grande Profeta 9), si svolse nel Golfo Persico e nello Stretto di Hormuz. Secondo la Guardia Repubblicana, per affondare un vettore classe Nimitz servirebbero 24 missili lanciati a sciame. Idea concettualmente simile alla ben più letale strategia d'attacco delle Kirov russe, armate con venti missili corazzati SS-N-19 Shipwreck di sette tonnellate. Le forze navali della Guardia Rivoluzionaria, piccole imbarcazioni armate con missili antinave, sono indipendenti dalla principale Marina iraniana. Esse sono schierate lungo le acque territoriali del Golfo Persico. Sarebbe opportuno rilevare un punto: una struttura galleggiante ancorata al fondale non è un vettore da battaglia. Solo con un considerevole sforzo di fantasia si potrebbe paragonare una chiatta ad una nave da guerra da centomila tonnellate con capacità di manovra, velocità di trenta nodi, novanta caccia a bordo scortata da quattro incrociatori lanciamissili classe Ticonderoga, quattro cacciatorpediniere lanciamissili classe Arleigh-Burke, due fregate classe Oliver Hazard Perry e due sottomarini d'attacco a propulsione nucleare classe Los Angeles. Così come i vettori classe Nimitz, anche la replica iraniana affondata il 25 febbraio del 2015 misurava 333 metri. Adottava il medesimo colore delle portaerei americane. Anche i caccia, ovviamente finti, erano stati ricreati sul ponte. Quella affondata dagli iraniani non era una portaerei funzionante. Era un'immensa chiatta costruita per somigliare ad una portaerei americana. Ed è stata affondata."
"Reggio Emilia, titolare di un bar: ""Una persona di colore può creare disagi""","L' albergatore di Cervia che non ha assunto un ragazzo per via del colore della pelle ha trovato un sostenitore. Si tratta del titolare di un bar di Reggio Emilia. Intervistato da La vita in diretta , programma in onda su Rai1, Sergio Rossi ha difeso a spada tratta la decisione del ristoratore romagnolo di non mettere persone di colore in sala. "" Ma quale razzismo , qui si tratta semplicemente di obiettività - ha dichiarato - Ha fatto benissimo a dire no al ragazzo di colore come cameriere. Non si deve scusare di nulla. Io faccio lo stesso tipo di scelta per il mio locale. È tempo di dire basta a questo strisciante buonismo: è preoccupante e persino pericoloso "". La vicenda di Cervia ha creato molto scalpore, tanto che l'albergatore si è poi scusato pubblicamente. Ma per il signor Rossi non doveva farlo. "" Una persona di colore può creare dei disagi - ha continuato - Ho mandato una mail di solidarietà ad un ristoratore di Cervia che non aveva accettato un ragazzo di colore nella sua attività. Io ho una partita Iva e credo che un barista di colore non sia idoneo alla mia attività. Ma non è che perché uno sia di colore sia più imbranato o meno bravo degli altri "". Non contento, rincara poi la dose: "" Non c'è un tipo di colore adatto, il problema è che qui è una zona dove ci sono molti extracomunitari. Se mi dice il colore sono tutti i colori, adesso sono tutti stranieri. La mia idea imprenditoriale è questa, non è che siano più brutti o cattivi, semplicemente io ho un tipo di clientela in una posizione tale in cui credo che un barista debba essere possibilmente bianco, italiano ""."
"Morto aspettando l'ambulanza, ecco le telefonate choc al 118","""Se è morto non serve più l'ambulanza"". È una delle frasi che l'operatore del 118 ha detto a guardie giurate, polfer e passanti che il 3 agosto scorso chiamarono i soccorsi dopo aver visto Marco D'Aniello, 42enne talassemico, vomitare sangue e perdere conoscenza al binario 14 della stazione Centrale di Napoli . A cinque mesi dalla tragedia, spuntano le telefonate choc di quel giorno. A pubblicarle è il Corriere del Mezzogiorno , che ricorda l’indagine interna dell’Asl Napoli 1 ha dimostrato la disponibilità di un'ambulanza al momento della richiesta di soccorso. Motivo per cui gli operatori del 118 sono stati sospesi temporaneamente. La prima chiamata è stata effettuata dalla vigilanza della stazione: ""Abbiamo una persona a centro stazione, binario 14 che sta molto male e… caccia sangue dalla bocca"", dice il vigilante. ""Se possibile una cosa urgente, perché dice che sta molto male"". ""Va bene"", risponde l'operatore. Dopo diversi minuti arriva una seconda telefonata : ""Senta noi abbiamo urgentemente… questa persona ha emesso più di 2 litri di sangue dalla bocca"", dice la guardia giurata, ""Al binario 14?"", replica l'operatore, ""Non ci sono ambulanze"". Passano i minuti ed è la Polfer a chiamare: ""C’è una persona che sta male, che sta vomitando sangue"". ""Vabbè… appena si libera qualche ambulanza ve la mandiamo"", dice l'operatore. Arriva una quarta telefonata , stavolta da un passante. ""S entite ma c’è un signore che sta vomitando sangue a Napoli Centrale, la stazione. Lo stanno facendo morire qui a terra. Io penso che già è morto anche…"". "" Ah, quindi non serve più l’ambulanza…?"", dice l'operatore. Segue un dibattito surreale: ""No, come non serve più?"", ""Lei ha detto che è morto"", No, non lo sappiamo ancora. È a terra, ricoperto di sangue. Come non serve più?"", ""E lei ha detto che era deceduto, scusate"", ""E che sono un medico io?"", "" E allora perché dice cose non vere, mi faccia capire. Lei ha detto che è morto. Lei ha detto che è morto. Ha affermato che è morto"", ""No, io mica so se è morto"", ""Ah vabbe’, sta arrivando l’ambulanza. Arrivederci"". Ma dei soccorsi non c'è ancora traccia. Al punto che poco dopo arriva una quinta telefonata da parte della vigilanza: ""Senta, siamo sempre le guardie della stazione"", ""Sì"", ""Noi abbiamo questa persona che sta emettendo litri e litri di sangue a terra"", ""Sì"", ""Ci serve un’ambulanza urgentemente, urgentemente!, ""Sì"", ""Sì eh… sembra che stiamo parlando con lo scemo dall’altro lato che diciamo sempre sì"", ""Ma lei vuole dire che io sono scemo allora?"", ""No, che mi sta prendendo per scemo"", ""No, io la sto sentendo"", ""No, perché lei che mi continua dire sì, sì… e allora sembra che sta parlando con lo scemo dall’altra parte del telefono"", ""Ma chi è che è scemo? Non ho capito"", ""Lei mi sta prendendo per scemo, perché se mi risponde sempre sì, sì, sì, sembra che io sono lo scemo della situazione. Io le sto dicendo che c’è una persona a terra che ha bisogno urgentemente di un’ambulanza e lei scherza su una situazione del genere"". ""Lei dice che io sto scherzando?"", ""Senta, se lei mi risponde con un sì come se io fossi uno scemo da quest’altra parte…"", ""Non ho detto questo, lo sta pensando lei signore…"", ""Io lo sto pensando e glielo sto dicendo"", "" E va bene, lei può pensare ciò che vuole signore"", "" Noi siamo con una persona che sta morendo qui a terra"", "" Signore le ambulanze non ci sono"", """"Cioè, non c’è priorità per una persona che sta morendo?"", "" Signore ci sono altre 6 persone come la persona della quale lei parla che sta aspettando un’ambulanza e le ambulanze sono tutte impegnate"", ""Le ambulanze sono tutte impegnate. Va bene… le telefonate sono registrate?"", ""Certamente signore"", ""Siamo a posto… va bene! Buona sera"". Seguono altre tre telefonate. Inutili: il 42enne è morto in stazione e l'ambulanza è arrivata dopo oltre 50 minuti dalla prima chiamata ."
"Tim, Gubitosi è il nuovo amministratore delegato","Luigi Gubitosi è il novo amministratore delegato della Tim . Come scrive la società in una nota, ""il cda di Tim riunitosi oggi sotto la presidenza di Fulvio Conti e - condivisa la raccomandazione del Comitato Nomine e Remunerazione - ha proceduto a nominare Luigi Gubitosi Amministratore Delegato e Direttore Generale, conferendogli deleghe esecutive""- Il nome del nuovo a.d. circolava già da diverse ore. Nle c.d.a. era presente anche l'amministratore delegato uscente, Amos Genish. Vincitore della sfida con Alfredo Altavilla per il vertice di Tim, Gubitosi è stato chief financial officer, vice presidente e responsabile Tesoreria del gruppo Fiat tra il 1986 e il luglio del 2005. Sempre nello stesso gruppo, è stato anche del consiglio di amministrazione di Fiat Partecipazioni e membro dei cda di Fiat Auto, Ferrari, Cnh, Iveco, Itedi, Comau e Magneti Marelli. Un passaggio anche nel settore delle telecomunicazioni. Il manager è stato a.d. di Wind fino al 27 aprile 2011, poi una parentesi in Bank of America, di cui è stato responsabile del corporate investment banking per l'Italia,. Nel 2012, la nomina a direttore generale della Rai, fortemente voluto da Mario Monti. Nel 2017 è stato nominato dall'ex ministro dello Sviluppo economico Carlo Calenda , commissario straordinario di Alitalia assieme a Enrico Laghi e Stefano Paleari. "" Tim ha una grande storia e un capitale umano da valorizzare per vincere la sfida del mercato, incrementare la generazione di cash flow per ridurre il debito ed esaminare con attenzione e velocità il progetto per la costruzione di una rete unica "", ha dichiarato il nuovo amministratore uscendo dal Cda Tim. Nel consiglio che ha portato alla nomina di Gubitosi, i cinque consiglieri di Vivendi hanno votato contro. E adesso i consiglieri di parte francese potrebbero far scattare la battaglia per la prossima assemblea che i francesi vogliono convocare al massimo entro i primi giorni del 2019, per stroncare sul nascere l'ipotesi cara anche allo stesso Gubitosi di una rete unica."
"Le Pen: ""Camere a gas? Un dettaglio della storia"". Le reazioni: ""Non presiederà l'Europarlamento""","Strasburgo - Jean-Marie Le Pen infiamma l’Europarlamento. I principali gruppi di Strasburgo, popolari, socialisti e verdi, hanno deciso di assumere ogni iniziativa per impedire al leader dell’estrema destra del Front National di presiedere l’Assemblea alla sessione inaugurale del 14 luglio. In base all’attuale regolamento, in caso di rielezione Le Pen avrebbe diritto a presiedere i lavori finchè non si vota il nuovo presidente, in quanto eurodeputato più anziano con i suoi 81 anni a giugno. ""Le camera a gas? Un dettaglio"" ""Non accetteremo che la memoria di milioni di vittime del nazismo sia calpestata da un individuo come Le Pen"", ha assicurato il capogruppo del Ppe, Joseph Daul. Poco prima il leader dell’estrema destra aveva causato una nuova bufera ripetendo nell’emiciclo la contestatissima frase del 1987: ""Dissi semplicemente che le camere a gas sono un dettaglio nella storia della Seconda guerra mondiale, il che è chiaro"". La sua risposta era diretta al capogruppo del Pse, Martin Schulz, che lo ha definito un ""negazionista"" e un ""vecchio fascista"". Per una modifica del regolamento servirebbe il consenso di tutti i capigruppo ma dall’iniziativa si è dissociato il leader dei liberali, Graham Watson, affermando che ""non c’è motivo di trattare Le Pen diversamente dagli altri, anche se odiamo le sue politiche""."
"Abusi su una suora, nove anni a padre Fedele Lui urla in aula: ""Vergognatevi, sono innocente""","Cosenza - Nove anni e tre mesi di reclusione: è questa la condanna inflitta dal tribunale di Cosenza a padre Fedele Bisceglia, giudicato colpevole di violenza sessuale su una suora. Il tribunale ha condannato anche il segretario, Antonio Gaudio, a 6 anni e 3 mesi per lo stesso reato. I giudici di Cosenza, dopo poco più di due ore di camera di consiglio, hanno condannato padre Fedele e Gaudio a pene più pesanti rispetto a quelle chieste dall’accusa (rispettivamente otto e sei anni di reclusione) avendo riconosciuto le attenuanti generiche equivalenti alle aggravanti. Il tribunale ha anche riconosciuto il risarcimento, da determinare in sede civile, per le parti civili, la suora vittima della violenza sessuale e il centro antiviolenza ""Roberta Lanzino"". Le urla in aula ""Vergognatevi tutti, magistrati, suore e preti, perché è stato condannato un innocente"". Sono la parole gridate da padre Fedele dopo la condanna a nove anni e tre mesi per violenza sessuale ai danni di una suora. ""Avete infangato - ha aggiunto padre Fedele - un sacerdote onesto. È la pagina più dolorosa mai scritta dalla magistratura di Cosenza"". Padre Fedele ha sfogato la sua rabbia dopo la condanna davanti all’ingresso del palazzo di giustizia. ""Nei miei confronti è stata commessa un’enorme ingiustizia. Tutti dovranno pentirsi un giorno per quanto mi è stato fatto. Hanno trionfato la menzogna e la calunnia. Pentitevi tutti perché per tutti voi un giorno, per il male che mi avete fatto, si spalancheranno le porte dell’inferno. Non è giusto condannare un innocente"". Prima di uscire dal tribunale padre Fedele, ancora apparentemente calmo, aveva detto: ""In questo momento io gioisco e perdono la suora che ha diabolicamente mentito per farmi del male"". Poi, invece, la perdite dell’autocontrollo da parte di Bisceglia e la sua uscita dal palazzo di giustizia, con le invettive rivolte a magistrati e suoi accusatori. Il sollievo della suora ""Grazie, attendevo questo momento da anni"". Poche parole pronunciate con la voce rotta dall’emozione. Le ha dette la suora vittima della violenza sessuale per la quale sono stati condannati padre Fedele e il suo segretario Antonio Gaudio a uno dei suoi avvocati, Marina Pasqua. La suora ha parlato anche con la madre superiore generale del suo ordine, quello delle suore francescane dei poveri, suor Tiziana Merletti, giunta appositamente da New York, dove ha sede l’ordine, per assistere alla lettura del dispositivo. ""Era commossa - ha detto suor Tiziana - ed era contenta perché è stata riconosciuta la veridicità del suo racconto, cosa che noi sapevamo, ma quando c’è una sentenza di condanna c’è anche un riconoscimento pubblico. La nostra suora non ha fatto denuncia per sé ma per le altre donne""."
Ruralità e agricoltura:ecco i successi della Puglianel settore del turismo,"Il settore del turismo in Puglia cresce in maniera esponenziale. E uno degli elementi principali che garantiscono questa crescita è la ruralità. Una ruralità intesa come leva attrattiva, come via che conduce alla modernità. Riscoprire l' agricoltura è stato lo slogan che ha accompagnato la presentazione dell' Atlante Rurale della Puglia all'Hotel Four Seasons, nel cuore di Milano, in occasione della Borsa Internazionale del Turismo 2012. Insomma, ""l'agricoltura ha bisogno di vivere una rivoluzione al suo interno, perché l'innovazione è la riscoperta dell'antico"" , ha spiegato il presidente della Regione Puglia Nichi Vendola , che ha spiegato, insieme all'assessore alle Risorse Agroalimentari Dario Stefàno, la strategia politica adottata in un settore importante come questo. E proprio l'assessore Stefàno ha spiegato a ilGiornale le novità e il segreto del successo della Regione ( guarda il video ). Un esempio su tutti è rappresentato dalle 80 masserie didattiche, luogo dove viene custodita la sapienza produttiva. Alla conferenza sono intervenuti anche personalità pugliesi come l'attore e regista Michele Placido e i salentini doc l'architetto Fabio Novembre e gli stilisti Carlo ed Ennio Capasa."
Conte ha accettato l'incarico Presentata la lista dei ministri,"Abbiamo un governo. Il patto è stato fatto. Raggiunto l'accordo tra M5s e Lega. Ad annunciarlo è stato il capogruppo della Lega, Giancarlo Giorgetti. Dopo una giornata fitta di trattative e di voci che si rincorrevano sulla squadra dei ministri, dopo un incontro fiume tra Matteo Salvini e Luigi Di Maio, arriva l'annuncio dei due leader: ""Ci sono le condizioni per un governo politico, per un esecutivo M5s-Lega"". Salvini e Di Maio hanno dunque trovato la quadra per far nascere il governo gialloverde con il nome di Conte a palazzo Chigi. Nel nuovo schema dell'esecutivo il professor Paolo Savona va agli Affari Europei, mentre Giovanni Tria dovrebbe andare in via XX Settembre per la poltrona di ministro dell'Economia. Questo il nodo sciolto che ha dato il semaforo verde al nuovo esecutivo. Nel governo non ci sarà Fratelli d'Italia che però ha annunciato la sua astensione per il voto di fiducia. Carlo Cottarelli è salito al Colle e ha rimesso il mandato per il governo. Il Quirinale ha quindi convocato il professor Conte che ha accettato l'incarico e ha presentato la lista dei ministri. Il premier ha elencato, dicastero per dicastero, tutti i membri della sua squadra: Luigi Di Maio sarà il ministro dello Sviluppo Economico e del Lavoro e vicepremier, Matteo Salvini sarà al Viminale e avrà anche lui il ruolo di vicepremier. Il grillino Fraccaro invece andrà ai Rapporti con il Parlamento. La pentastellata Lezzi invece avrà il ministero per il Sud. Il prfessor Savona, come anticipato, andrà agli Affari Europei, mentre all'Economia ci sarà Giovanni Tria. Alla Giustizia il pentastellato Bonafede , a Toninelli invece andrà il Ministero delle Infrastrutture e dei Trasporti. Bonisoli (Lega) andrà invece ai Beni Culturali. La grillina Giulia Grillo invece prenderà il timone del Ministero della Salute. L'avvocato Giualia Bongiorno in quota Lega invece avrà il dicatesto della Pubblica Amministrazione. Affari Regionali a Stefani, l'Agricoltura a Gain Marco Centinaio. Alla Farnesina arriverà Moavero Milanesi, mentre alla Famiglia ci sarà Fontana. Il posto di Valeria Fedeli all'Istruzione sarà preso da Marco Bussetti. Sergio Costa avrà invece l'Ambiente. Infine il Ministero della Difesa andrà ad Elisabetta Trenta. Infine il leghista Giorgetti sarà sottosegretario alla presidenza del Consiglio. Il premier Conte dopo aver ringraziato i giornalisti presenti al Colle ha affermato: ""Lavoreremo con il massimo impegno"". Subito dopo un breve messaggio di Mattarella che ha augurato buon lavoro al nuovo esecutivo."
"Mirafiori, la Fiom: ""Se vince il sì niente firma"" Marchionne: ""Con il no investiamo in Canada""","Detroit - Gli insulti e le stelle a cinque punte? ""Sono di sicuro fuori posto e riflettono una mancanza di civiltà che credo non sia opportuna per l’Italia"" questo il parere di Sergio Marchionne. ""Siamo fiduciosi - ha aggiunto - che l’aspetto razionale prevalga. Lasciamo fuori l’ideologia politica e facciamo qualcosa di buono per l’azienda e per i lavoratori come vogliamo fare a Mirafiori"". Poi l'ad parla del referendum di Mirafiori: se ci sarà il 51% di sì ""il discorsi si chiude, l’investimento si fa"". Con il no tutti in Canada Se a Mirafiori vincesse il no per Marchionne ""ci sono moltissime alternative. Venerdì scorso - ha detto a Detroit - ero in Canada a Brampton per lanciare il charger della Chrysler. Ci hanno invitato a investire e aumentare la capacità produttiva. C’è un grande senso di riconoscimento per gli investimenti che abbiamo fatto là. Stanno aspettando di mettere il terzo turno, trovo geniale che la gente voglia lavorare, fare anche il terzo turno. Lavorare sei giorni alla settimana è una disponibilità incredibile, in Europa questo è un problema, Brampton è una possibilità, ma ce ne sono moltissime altre dappertutto come Sterling Heights"". Elkann: ""Non molliamo nulla"" Fiat si tiene strette Ferrari, Alfa Romeo e Magneti Marelli.""Ci teniamo stretto tutto"". Così il presidente della Fiat John Elkann ha rimarcato le dichiarazioni dell’ad Marchionne escludendo ogni possibile dismissione. ""Abbiamo investito troppo e non vendiamo anche se ci offrono un sacco di soldi"" ha detto. Sulla stessa linea anche l’amministratore delegato: ""Vendere attività? Le possibilità sono assolutamente zero"" ha detto. La quota in Chrysler ""Fiat è già salita al 25% di Chrysler perché ha già rispettato la prima condizione del primo motore con tecnologia Fiat certificato in Usa"". Lo ha detto l’ad di Chrysler e Fiat durante un incontro con i giornalisti a margine del salone dell’auto di Detroit. ""C’è la possibilità di arrivare al 51%, ci sono le risorse per farlo anche quest’anno"" ha aggiunto. Risposta a Landini ""Non voglio entrare in polemica con Landini perché non risolviamo niente, ma è impossibile discutere con qualcuno che considera qualsiasi cosa che facciamo illegittima - dice Marchionne -. Considerano illegittimo finanche il referendum voluto dai sindacati. È un’iniziativa partita da loro e adesso persino quella è considerata illegittima. È sempre colpa della Fiat. Ci sarà pure qualcosa di legittimo"". ""Forse quello che stabilisce lui"" aggiunge ironicamente Elkann. Marcegaglia: siamo sulla stessa sponda ""C’è chi dice che Fiat e su una sponda e Confindustria su un’altra. Chi dice queste cose le dice non sapendo o facendo finta di non sapere quello che è successo negli ultimi anni"". Così al presidente di Confindustria, Emma Marcegaglia, sui rapporti con Fiat. Lo ha detto, partecipando alla registrazione della trasmissione tv Porta a Porta, ricordando l’accordo del 2009 sul nuovo modello contrattuale che - ha aggiunto - ""dice esattamente questo. Che se si fa un accordo tra sindacati e imprese va eseguito, e se non lo si esegue devono esserci sanzioni"". Accordo che non fu firmato dalla Cgil, ""che era al tavolo ma non decideva"". Mirafiori e Pomigliano sono «fuori» da Confindustria, ""ma quando faremo un contratto dell’auto con certe carateristiche..."" dovrebbe rientrare, ha detto Marcegaglia accennando ai colloqui avuti a dicembre New York con l’ad di Fiat Sergio Marchionne. Cgil e Fiom allo scontro Alla fine ha vinto la linea dura. Susanna Camusso, segretario generale della Cgil, sale sul carro della protesta, quello della Fiom di Maurizio Landini. Dire no al referendum su Mirafiori e portare tutti i lavoratori in piazza il 28 gennaio per uno sciopero contro Marchionne. Niente firma su Mirafiori Landini ribadisce che qualunque sarà l’esito del referendum che si terrà venerdì a Mirafiori, la Fiom non firmerà l’accordo. ""L’accordo non è accettabile anche perché non c’è sul tavolo un piano industriale. L’accordo non è firmabile, non chiederemo ai lavoratori di non andare a votare perché non vogliamo schedatura. I referendum - ha insistito - in Italia si fanno solo se li chiede Marchionne"". Il capo delle tute blu della Cgil ha aggiunto che ""giovedì saremo a Mirafiori per fare le assemblee con i lavoratori. Ribadiamo che il referendum è illegittimo, non chiediamo ai lavoratori di votare contro la Costituzione. Non si possono mettere in discussioni diritti indisponibili. Pertanto, l’accordo non è firmabile. Inviteremo comunque i lavoratori ad andare a votare affinché non ci siano schedature da parte dell’azienda"". La Camusso si schiera Quello di Mirafiori è ""un accordo sbagliato. È bene che i lavoratori si esprimano con un no al referendum"". Lo ha detto il segretario generale della Cgil ai microfoni del Tg3. ""Bisogna difendere il diritto dei lavoratori di essere liberi di poter scioperare e di votare i propri rappresentanti sindacali"" ha affermato, sottolineando che per queste ""ragioni saremo con loro - ha aggiunto riferendosi alla Fiom - allo sciopero generale del 28 gennaio"". Al Pd: ""Ci ascolti e prenda posizione"" ""Ci auguriamo che Bersani ci ascolti, decida cosa fare e prenda una posizione"" sull’accordo ha continuato Landini. ""Ci aspettiamo che ci ascolti, rifletta sul nostro punto di vista e ci capisca"". Vertenza aperta La vertenza con la Fiat resta aperta e la decisione dello sciopero di 8 ore per il prossimo 28 gennaio serve per ribadire che ""la partita è ancora aperta"" spiega Landini, segretario generale della Fiom, nel corso di una conferenza stampa. Il sindacato dei metalmeccanici della Cgil inizia oggi il suo impegno per far riuscire le manifestazioni di protesta che si terranno in ogni regione del paese. Il 27 a Bologna Landini e la segretario generale della Cgil, Susanna Camusso, terranno i loro comizi. ""Da Pomigliano a Mirafiori difendiamo ovunque il contratto e i diritti"", questo lo slogan della manifestazione. ""Otto ore di sciopero sono un sacrificio per i lavoratori - ha sottolineato Landini - ma è necessaria una risposta alla gravità della situazione"". La Fiom ha poi annunciato l’inizio di una raccolta di firme sui luoghi di lavoro e aperta anche a tutti i cittadini che ""non vogliono accettare quanto avviene alla Fiat"" ha spiegato ancora Landini. La campagna, che è stata intitolata ""Uniti ce la possiamo fare"", serve anche per ribadire che ""la partita con la Fiat è aperta - ha rimarcato il sindacalista - così come non è terminato il lavoro per la riconquista del contratto""."
"Roma, pakistano ucciso di botte: fermato un 17enne","Un pakistano di 28 anni è stato pestato a morte da un 17enne durante una lite scatenata la scorsa notte nel quartiere di Torpignattara. È stato ucciso a pugni nudi per aver sputato in faccia al ragazzo che gli si è immediatamente scagliato contro. La vittima, Khan Muhammad Shantad, era ubriaco, e stava molestando i passanti quando ha incrociato il giovane che era in compagnia di un amico. A quel punto gli avrebbe sputato in faccia scatenando la violenta e incontrollata reazione del 17enne che lo avrebbe picchiato fino ad ucciderlo. Trovato dai carabinieri sul luogo dell’aggressione, il minorenne ha subito ammesso le proprie responsabilità. ""Gli ho dato solo un pugno"" , si è giustificato il 17enne romano che è stato subito arrestato dai carabinieri con l’accusa di omicidio preterintenzionale. Sul corpo dello straniero verrà effettuata l’autopsia per chiarire le cause del decesso. Dai primi accertamenti esterni sembrano evidenti, però, segni di violente percosse. Ad assistere alla scena erano comunque presenti diversi testimoni che sono stati ascoltati dai militari. L’omicidio è avvenuto a poche centinaia di metri dal parco dove la scorsa domenica è stato ucciso a coltellate un romeno di 52 anni. Anche in quel caso tutto era partito tutto da una lite e il delitto si era consumato in un parco, Villa De Sanctis, affollato di famiglie a fare il picnic. Il delitto scatenò l’ira dei residenti della periferia est della capitale, esasperati dal degrado e dalla poca sicurezza. ""Questa villa e queste strade - avevano detto alcuni residenti - sono poco sicure: avvengono rapine e molti vengono a drogarsi"" ."
Il talento canoro di Claudio Bisio,"Claudio Bisio, uno e trino. Da domani sera è giudice di Italia’s Got Talent , nello show sui talenti da non perdere su Tv8 alle 21,15, insieme alla nuotatrice olimpica Federica Pellegrini (per la prima volta in tv), Mara Maiocchi e Frank Matano. Al cinema, in sala da oggi, dà la voce al gorilla nel film di Miniero “Attenti al gorilla” con Frank Matano. E dal 5 al 9 febbraio conduce insieme a Baglioni e a Virginia Raffaele il Festival di Sanremo. A parte il botta e risposta tra Baglioni e Salvini sulla politica sugli immigrati avvenuto ieri a distanza, su cui per ora Bisio non si sbilancia, ma ha promesso di farlo sul palco al Festival, abbiamo sondato il talento canoro dell’attore, che magari ci farà sentire anche a Sanremo. Ecco che cosa ha improvvisato per noi stamattina al margine della conferenza stampa di presentazione di Italia’s Got Talent.... Ci ha cantato una canzone del suo paese d’origine, Novi Ligure... Ecco il talento canoro di Claudio Bisio"
"Il centrodestra lancia l'allarme sicurezza: ""Ormai Milano è un Far West""","Quello che è accaduto a Milano ieri notte riapre il dibattito sull'emergenza sicurezza in città. L'arresto di due nordafricani ha di fatto smantellato la banda che ha seminato il terrore tra Cinisello e Milano in poche ore. Proprio su quanto accaduto la scorsa notte è intervenuto il deputato della Lega e segretario della Lega Lombarda Paolo Grimoldi : ""La sicurezza a Milano è totalmente assente, la città da giorni è fuori controllo"". un commento duro che mette in discussione la sicurezza dei cittadini in alcune zone della città che spesso sono nella morsa del degrado e di bande di balordi. Sulla vicenda è intervenuto anche il leder della Lega, Matteo Salvini: ""Notte di sangue a Milano. Morti e feriti, accoltellamenti e rapine. Per ottenere stop immigrazione ci vuole un governo serio, altro che Pd-5Stelle. Io non mollo!"". Duro il commento anche dell'assessore regionale alla Sicurezza, Immigrazione e Polizia locale, Riccardo De Corato: ""È incredibile (e molto preoccupante) quello chesta succedendo in questa fetta centralissima della città che va dalla Stazione Centrale, passando per piazzale Loreto, fino a via Padova:l’abbiamo battezzata il ""Quadrilatero dell’immigrazione"" che qui fa rima con illegalità e criminalità. Mentre l’assessore Majorino organizzail mese dei migranti e per loro un festoso picnic al Parco Sempione, di fatto questa zona di Milano, sbandierata con orgoglio come multietnica e pro-accoglienza, è una landa completamente fuori controllo"". Ed è tutto il centrodestra che denuncia l'emergenza sicurezza nel capoluogo lombardo: ""Mentre in Comune la sinistra organizzata volate multietniche per 50mila immigrati, in città vediamo omicidi, accoltellamenti e rapine. La notte appena passata - commenta Silvia Sardone, consigliere comunale di Forza Italia - sarà ricordata a lungo ed è piuttosto indicativa del far west che ormai caratterizza Milano da tempo""."
"La Germania si prende la ""prima""","Lo spettacolo che domenica inaugura la stagione del Teatro alla Scala sarà l'ultima «prima» del fu sovrintendente Stephane Lissner (ora all'Opera di Parigi) e del direttore d'orchestra Daniel Barenboim. Che dal prossimo mese opererà a tempo pieno alla Staatsoper di Berlino, chiudendo la fase di pendolarismo fra la capitale tedesca e Milano. Sicuramente Barenboim tornerà a Milano, ma alla testa dell'Orchestra Filarmonica, per il resto è ancora prematuro parlarne. Il titolo del 7 dicembre milanese, Fidelio di Ludwig van Beethoven, è un'opera dalle tinte grigie, quella del purgatorio di una prigione declinata, secondo la regia di Deborah Warner, in una fabbrica dismessa, fra calcinacci, blocchi di cemento, scene da Quarto Stato. Tuttavia, a dispetto di tanta tradizione melodrammatica il finale è lieto, catartico, si passa dalle tenebre del sopruso alla luce della libertà e del coraggio. Fidelio traghetta la Scala del decennio Lissner verso la Scala del nuovo corso, quella firmata dal sovrintendente Alexander Pereira, uomo di relazioni e passioni. Dal predecessore ha ereditato quest'opera, una figlioccia che cura e sostiene, ma a identificarlo sarà la prima del dicembre 2015: Giovanna D'Arco di Verdi con Riccardo Chailly e la stella Anna Netrebko, una felice combinazione di italian style & ugola glamour. Fidelio è insomma il titolo ponte, prova generale per l'apertura più attesa, quella della Scala di Expo, il primo maggio (sindacati permettendo) con Turandot di Puccini e il milanese Chailly sul podio. Di questo Fidelio una cosa è certa: nascerà da un lavoro di squadra. Lo assicura un cast di cantanti specialisti nei rispettivi ruoli e soprattutto stretti collaboratori del direttore Daniel Barenboim. Squadra perfetta, anzitutto poiché sguarnita di prime donne e primi uomini, con l'eccezione di Peter Mattei, vera punta, però in un ruolo da coprotagonista. I cantanti sono tutti tedeschi, e spesso attivi nel teatro berlinese di Barenboim. Si parte da Anja Kampe, 75 volte Leonore (la donna nei panni maschili di Fidelio), di casa a Berlino dove, diretta da Barenboim, è stata più volte Sieglinde nella Valchiria di Wagner e Tosca lo scorso ottobre. In aprile sarà Kundry nel Parsifal berlinese per la regia di Tcherniakov, l'autore della Traviata - non a tutti gradita - dell'ultimo Sant'Ambrogio scaligero. La Kampe ci ha assicurato di essersi trovata come a casa nei giorni di lavoro milanese, un po' per via della sua passata frequentazione italiana (in Italia trovò l'amore), ma anche perché «il maestro Barenboim è a capo di un teatro tedesco e imposta allo stesso modo il lavoro alla Scala». Falk Struckmann vestirà i panni di Don Pizarro, il governatore che ingiustamente detiene il marito di Leonore, cioè Florestan. Anche lui, come la Kampe, conosce ogni piega di questo ruolo più volte affrontato, fra l'altro sotto la bacchetta di Claudio Abbado, a Lucerna. A gennaio sarà Kaspar in Il franco cacciatore di Weber, a Berlino, il teatro cui deve tanta parte della sua carriera anzitutto wagneriana: lì è stato impegnato in L'olandese volante , in Lohengrin , I maestri cantori di Norimberga , Parsifal , oltre a Fidelio , Elettra , Salome e Wozzeck . Il tenore Klaus Florian Vogt veste i panni di Florestan, il marito di Leonore che lo scioglierà dalle catene, o meglio: le spezzerà con cesoie tranciaferro. Viene dal profondo Nord della Germania, a un soffio dalla Danimarca, lavora con continuità a Berlino, non proprio con la Staatsoper, semmai con la Deutsche Oper. Kwangchul Youn, coreano, sarà Rocco. Fu il Commendatore nel Don Giovanni della prima scaligera del 2010, fra qualche mese lo attende il ruolo di Hermann nel Tannhäuser berlinese. Lo svedese Mattei, splendido Don Giovanni a Milano, è la stella del cast, dunque slegato da strette collaborazioni con direttori. L'eccezione."
"Il ""vaffa"" di Sherlock Holmes al governo di David Cameron","""Fuck the politicians"" un bel vaffa a tutta la classe politica britannica. È l'uscita provocatoria di Benedict Cumberbatch , il celebre Sherlock Holmes televisivo che adesso sta portando in scena l' Amleto nei teatri di Londra. Cumberbatch, famoso per aver dato vita al matematico Alan Turing, dopo uno spettacolo al Barbican hall di Londra è tornato sul palco per i consueti applausi di fine show e si è lanciato in un invettiva contro i politici e il governo conservatore di David Cameron . L'attore da tempo promuove una campagna di Save The Children in sostegno dei migranti siriani e si impegna in prima linea per loro con esperienze di volontariato nel Mediterraneo. Secondo ""Sherlock"" i politici sono i responsabili della crisi e non fanno abbastanza per aiutare tutti. Non è la prima volta che Cumberbatch si scaglia contro il Governo. Non molto tempo fa, a Sky News, attaccò il ministro dell'Interno, Theresa May per la chiusura nei confronti dei migranti e per le risposte ""insufficienti"" all'emergenza dei rifugiati."
"Green Hill, domani il presidiocontro l'allevamento di cavie","Domani alle ore 11 davanti a Montecitorio, l'ex ministro del Turismo onorevole Michela Vittoria Brambilla , parteciperà al presidio organizzato dagli animalisti per sostenere l'emendamento alla legge comunitaria, da lei stessa presentato, che vieta su tutto il territorio nazionale l'allevamento di cani, gatti e primati destinati alla sperimentazione in laboratorio. L'emendamento ha già ottenuto l'approvazione della commissione affari sociali della camera lo scorso mese di ottobre e, oltre a correggere in maniera significativa gravi errori della direttiva comunitaria 2010 sul tema della vivisezione, avrà come effetto anche la chiusura di Green Hill di Montichiari di Brescia, l'unico allevamento italiano di cani beagle destinati alla sperimentazione. E proprio questo tema è stato oggi argomento di un incontro tra l'on. Brambilla, da sempre in prima linea per la difesa dei diritti degli animali e in particolare sulla questione Green Hill, e il ministro della Salute Renato Balduzzi. Domani l'ex ministro del turismo riferirà ai manifestanti e alla stampa, l'esito del colloquio."
"Massimo Giletti, la pornostar Malena: ""Volevo esplorare la mia sessualità""","Malena la pugliese si racconta da Massimo Giletti a Non è l'Arena, su La7. La pornostar spiega come è entrata nel porno e cosa l'ha spinta a far parte del mondo a luci rosse. La battuta di Giletti Milena Mastromarino , nome all'anagrafe della diva hard, spiega a Giletti che prima di approndare al porno "" ero innamorata del mio lavoro da agente immobiliare. In 10 anni ho creato un'agenzia affermata. Nonostante ciò ho sempra avuto quel lato birichino che aveva voglia e curiosità di esplorare la sessualità "". Qui Giletti interrompe Malena: "" Be' diciamo che l'ha esplorata abbastanza... Per carità... Ce l'aveva nella sua natura, anche da ragazzina forse... "". Il pubblico esplode in un fragoroso risata seguita da un forte applauso . Malena non può che ridire. ( Qui il video )"
Il GamePad a sei pollici per SuperMario & C.,"Giugno è un mese cruciale per tutti i produttori di videogiochi. Durante l'E3 di Los Angeles vengono infatti presentate tutte le novità che troveremo sugli scaffali dei negozi da autunno in poi. Sono le prime impressioni al Convention Centre che inondano la rete e creano l'attesa del pubblico attorno a questo o a quel titolo. E non credete sia un gioco. Il mercato del gaming in Italia ha sorpassato quello del cinema, tanto per rendere l'idea. E secondo Aesvi, solo nel nostro Paese muove la bellezza di 993,1 milioni di euro. Con queste premesse, si capisce perché le presentazioni giocano un ruolo chiave nella vita di un videogame. All'evento californiano - segnato dalla mega presentazione Nintendo della nuova WiiU, console con un gamepade come controller per interagire sempre di più con SuperMario e gli altri personaggi delle varie serie pèiù famose - per esempio di solito si intuisce quale gioco sul calcio vincerà la sfida nella nuova stagione. La lotta è, al solito, tra i due colossi Fifa e Pro Evolution Soccer. Negli ultimi anni la saga di Electronic Arts ha rimontato e superato la creazione di Konami. Sarà così anche nel 2013? Da quanto si può scorgere a Los Angeles, la battaglia stavolta è più aperta. In Giappone si sono rimboccati le maniche e hanno fatto saltare qualche testa (Shinji Seabass Takatsuka si è dimesso dal ruolo di responsabile della serie). I risultati sono apprezzabili e la giocabilità notevolmente migliorata. Merito del Pes Full Control e di una nuova intelligenza artificiale che rende le partite molto più realistiche che in passato. Lo sa bene il producer di Fifa 13, David Rutter, che si è detto «preoccupato» per i progressi del competitor. Non che all'Ea Sports abbiano dormito sugli allori. L'ultimo capitolo della serie registra infatti novità importanti come migliori movimenti in attacco dei giocatori senza palla e un maggior uso del fisico negli scontri di gioco. Tutto per rendere la simulazione ancora più vera. Insomma, chi prevarrà alla fine? Per quest'anno lasciamo da parte i pronostici e puntiamo sul pareggio. Vinca poi il migliore, magari ai rigori. Ci si sfida a colpi di mitra e mortai invece tra Call of Duty Black Ops 2 e Medal of Honor Warfighter. Quest'ultimo colpisce per due particolari: la storia è stata scritta da operatori americani Tier 1 in missione e per la prima volta tiene conto anche del dramma delle famiglie dei militari. Il capolavoro di Activision, che ha abbattuto ogni record di vendita anno dopo anno, invece si tuffa nel futuro. Sarà infatti ambientato nel 2025. Sempre da Activision arrivano il secondo capitolo degli Skylanders, che in autunno vedrà l'arrivo di personaggi speciali, i Giants, grandi il doppio degli Skylanders normali e Transformers-La caduta di Cybertron, ispirato al famosissimo brand di giocattoli e cartoon su cui sono stati realizzati anche tre film. Mentre 007 Legends sarà l'omaggio per il 50esimo compleanno di James Bond. Curiosità desta Watch Dogs, avventura cyberpunk ambientata in un'inedita Chicago. Qui il giocatore veste i panni di un hacker in grado di controllare e spiare qualsiasi dispositivo. Vivamente consigliato agli amanti di Person of interest in tv. E a proposito di privacy e informatica, che dire dello sbarco di Simcity su Facebook? Il celebre videogame di Ea resterà identico alla console, ma sarà giocabile nel famoso social network. Destinato a una diffusione virale tale da far impallidire Farmville e affini. Sony invece punta molto su The Last of Us, cupa creazione degli studi dei Naughty Dog in esclusiva per PlayStation 3. Ci s'immerge in una città debellata da un fungo che rende i suoi abitanti dei mostri, dove la piccola Ellie vive in un quartiere in quarantena. I trailer, tra spettacolari scene apocalittiche e rivolte, promettono davvero bene. Mai come quest'anno l'E3 è stato preso d'assalto dagli zombie. Avete capito bene, perché l'edizione 2012 è costellato di titoli dedicati ai cadaveri ambulanti cari a George Romero. Si va dal classico Resident Evil di Capcom, giunto alla sesta edizione, all'attesissimo Dead Space 3, in cui Isaac Clarke si troverà a fronteggiare di nuovo i xenomorfi assassini. Ma occhio anche a Zombie U, disponibile solo per Wii U, in cui persino le guardie reali di Buckingham Palace prendono le sembianze di morti viventi. Dio salvi la regina, è proprio il caso di dirlo."
Vuoi evitare il tumore? Ecco con quante donne devi fare sesso,"Fare sesso fa bene. Meglio se con più partner diverse. Secondo una ricerca pubblicata nel 2014 dalla rivista Cancer Epidemiology , fare sesso riduce la possibilità di contrarre un tumore alla prostata. Ma ora i ricercatori dell’INRS-Institut Armand-Frappier, Université du Québec, Laval, hanno cercato di stabilire esattamete quante partner è bene avere per evitare il cancro. Innanzitutto, bisogna dire che il consiglio di fare più sesso e con tanti partner vale solo per i rapporti eterosessuali. Con più donne. Andrea R. Spence, Marie-Claude Rousseau e Marie-Élise Parent, i ricercatori che hanno investito tempo e denaro per questi risultati, hanno scoperto che il numero perfetto di partner da avere nella vita è di almeno 20 donne. Non poche. Ma può valerne la pena. La ricerca si è concentrata su 3000 uomini, tutti con una storia di cancro alla prostata in corso o alle spalle. Le analisi si sono concentrate sull'ambiente e sugli stili di vita che possono aver in qualche modo favorito la contrazione del cancro. E i dati parlano chiaro: quelli che avevano avuto almeno 20 donne diverse presentavano una riduzione del 20% del rischio di sviluppare un cancro. Gli studiosi ora stanno approfondendo le analisi per specificare la causa/effetto tra sesso, partner e riduzione del cancro al tumore."
"Alberto Musy, un avvocato e un politico dai toni pacati","Alberto Musy , il consigliere comunale del Terzo Polo ferito il 21 marzo 2012 a colpi di pistola e morto la scorsa notte, era molto stimato per la pacatezza dei toni, che erano il suo stile anche in politica . Una esperienza nella quale si era tuffato nel 2011, accettando l'invito a candidarsi sindaco, pur sapendo di avere la strada sbarrata da Piero Fassino, cavallo vincente del centrosinistra, e Michele Coppola, schierato dall’asse Pdl-Lega Nord. Avvocato , docente di diritto privato comparato, aveva 46 anni e da 19 mesi era in coma vegetativo. Era sposato con Angelica Corporandi D’Auvare, conosciuta durante una campagna elettorale per il Partito liberale, e aveva quattro figlie , appena tre anni la più piccola. Nella sua attività professionale si occupava, tra l’altro, di cause di lavoro. Musy insegnava all’Università del Piemonte Orientale, ma era stato docente anche a Montreal, New York e Tel Aviv. Nel 2011, dopo la rinuncia a candidarsi per il centrosinistra di Francesco Profumo, oggi presidente di Iren dopo essere stato ministro dell’Istruzione, Udc, Fli e Api avevano puntato proprio su Musy, un candidato della società civile con l’obiettivo di inserirsi nella lotta tra centrodestra e centrosinistra, cercare di convincere gli indecisi e riportare al voto i tante astenuti (34%) nella precedente consultazione. A Musy, che nei quattro anni precedenti il voto del 2011 aveva studiato il rilancio di Torino per il centro Einaudi, tuttavia, aveva pensato anche una parte del Pdl, prima di optare, al termine di una lunga discussione interna, sulla candidatura di Coppola, attuale assessore regionale alla Cultura. Alle Amministrative Musy ha poi raccolto il 4,9% delle preferenze, con 21.896 voti."
Ferrari: Raikkonen confida nel Gp di Spa per tornare alla vittoria,"Quella in corso, che per lui è stata la stagione del ritorno alla Ferrari , scuderia con cui ha vinto il suo unico titolo mondiale (che è a tutt'oggi è l'ultimo della Rossa per quanto riguarda i piloti), non è certamente esaltante, visti i risultati fin qui colti. Tuttavia Kimi Raikkonen continua a predicare ottimismo e spera che sia proprio in occasione del gran premio del Belgio, con cui i motori del circus torneranno a far sentire il proprio rombo, che lui e la Rossa possano festeggiare una vittoria. Il Finnico, in alcuni dichiarazioni rilasciate al sito della propria scuderia, ha parlato di Spa , uno dei circuiti che hanno fatto la storia di questo sport, come del suo preferito, visto che si parla di un circuito vecchia maniera, in cui chi ha uno stile di guida improntato a non togliere mai il piede dall'acceleratore si può divertire e fare un ottimo risultato. Ricordando l'ultima volta in cui corse con Maranello su questo circuito, il compagno di Alonso si è augurato che tutto vada come allora: era infatti il 2009 e in quell'occasione Kimi fu il primo a passare sotto la barriera a scacchi regalando a sè e alla scuderia una grande gioia in una stagione in cui, come quella odierna, i risultati non erano stati fino a quel momento esaltanti, nonostante i grandi sforzi di tutte le componenti della squadra. Ovviamente anche i tifosi della Rossa si augurano che Spa possa portare in dote una domenica di gioia, vedendo i propri piloti battagliare e vincere il duello con tutti gli avversari, in primis la Mercedes , che sta dominando il campionato, pur dovendosi guardare, per quel che riguarda la corsa al titolo piloti, da Ricciardo della Red Bull."
Mps: si sfila il fondo sovrano del Qatar,"Scende sotto i 500 mln di euro la capitalizzazione di Mps quando manca solo un giorno alla chiusura dell'aumento di capitale da 5 miliardi lanciato sul mercato. Il titolo del Monte ha chiuso la seduta con un ribasso del 12% a 16,3 euro dopo le indiscrezioni sulla scarsa adesione all'aumento e, soprattutto, sul passo indietro del Fondo sovrano del Qatar , ritenuto ""l'anchor investor"", che avrebbe potuto garantire fino a 1 miliardo di euro. La capitalizzazione di Borsa a fine giornata è pari a circa 478 milioni di euro. Ed è stata una giornata di passione per Banca Mps, con i titoli che dopo essere arrivati a perdere oltre il 18%, hanno chiuso in ribasso del 12% a 16,3 euro. La capitalizzazione della banca senese si è così assottigliata a soli 477 milioni di euro. Del resto oggi sono emerse notizie poco confortanti dai documenti sulla proposta per convertire le obbligazioni subordinate in azioni: Rocca Salimbeni dispone di liquidità per soli quattro mesi e non per undici come indicato nei giorni scorsi. Il mercato attende con il fiato sospeso i dato sull’adesione all’operazione Lme, ossia alla conversione delle subordinate, in chiusura proprio oggi. Sempre oggi era l’ultimo giorno utile da parte dei piccoli risparmiatori per aderire all’aumento di capitale, mentre domani sarà l’ultima chiamata per gli istituzionali, che probabilmente attenderanno l’ultimo momento per avere un quadro più completo."
Ora la casa in Svizzera di Sala finisce alla procura di Milano,"E adesso sarà la Procura della Repubblica di Milano ad occuparsi della casa in Svizzera di Giuseppe Sala , ex amministratore delegato di Expo e oggi candidato sindaco del Pd nel capoluogo lombardo. Questa mattina il consigliere comunale Riccardo De Corato ha incontrato Giulia Perrotti, procuratore aggiunto e coordinatore del pool Pubblica amministrazione della Procura milanese, e le ha consegnato un esposto sulla vicenda resa nota due settimane fa dal Giornale e dal Fatto Quotidiano : la incredibile omissione della casa di Pontresina, alle porte di Sankt Moritz , che Sala possiede dal 2006 e che avrebbe dovuto indicare, in base al ""decreto trasparenza"", tra gli elementi principali del suo patrimonio. Una dichiarazione firmata da Sala ""sul mio onore"", la cui falsità è punita dalla legge. Nei giorni scorsi, dopo gli articoli di stampa, Mr. Expo si era giustificato parlando di una semplice dimenticanza, e sostenendo che la casa in Engadina è comunque regolarmente indicata nella sua dichiarazione dei redditi. Peccato che il 730 di Sala non sia pubblico, e lui stesso (a differenza di altri candidati alle prossime elezioni) si sia ben guardato dal renderlo disponibile on line: così l'unico documento cui la stampa e gli elettori possono avere accesso è la dichiarazione giurata prevista dal ""decreto trasparenza"". E lì della casa di Pontresina non c'è traccia. Sala nelle sue dichiarazioni ha anche sottolineato come il reato che avrebbe commesso sia punito da una semplice ammenda. In realtà , la legge prevede nei casi più gravi anche l'interruzione dai pubblici uffici per chi rende dichiarazioni false, e questo per un candidato sindaco potrebbe essere un inciampo ben maggiore. Il pallino è adesso in mano alla Procura della Repubblica che si trova davanti ad una scelta non facile. Terrá l'esposto di De Corato fermo nei suoi cassetti, come accaduto in altri casi? O farà irruzione sulla scena della campagna elettorale per le amministrative iscrivendo il candidato del Pd nel registro degli indagati?"
Dalla Cina bambole sessuali iperrealistiche,"In una Cina sempre più votata a diventare il colosso tecnologico del globo, anche gli oggetti più insoliti passano sotto la scure del redesign e della riprogettazione. Non solo smartphone e altri gingilli elettronici, però: in questo processo ci finiscono anche le bambole gonfiabili , sex toy ormai fin troppo retrò per il consumatore cinese sempre più esigente. Spopolano quindi sul mercato le bambole sessuali iperrealistiche , realizzate in morbidissimi polimeri per replicare in tutto e per tutto la pelle e le forme femminili. E c'è già chi scommette: «sono più belle delle donne vere» . Le si possono trovare in rivenditori autorizzati di Pechino, adagiate su letti che ne fungono da vetrina per l'acquirente, con nomi in codice che ne designano di solito l'altezza, come ""156"". Realizzate in un morbido elastomero termoplastico, più soffice e naturale del normale silicone, queste bambole sono dotate di ogni comfort per soddisfare il compratore più esigente. Per circa 2.500 dollari statunitensi, ci si potrà aggiudicare un manichino iperrealistico inizialmente calvo, da completare con la parrucca di veri capelli di propria preferenze, nonché con una lunga serie di gadget. Nulla sembra essere lasciato al caso: dalla testa ai genitali, passando per i seni di qualsiasi dimensione, queste bambole presentano ogni parte del corpo aggiustabile a seconda delle esigenze, il tutto facilmente lavabile per un utilizzo ripetuto. Amate e criticate dall'opinione pubblica, queste icone sexy in materiale sintetico sono pensate per un'utenza altospendente, poiché il loro acquisto può richiedere un'intera mensilità di stipendio per un ruolo ben pagato, come quello di manager. Come rivelano le fonti locali , confermate anche da AFP tramite Yahoo , sono spesso scelte dalla nuova generazione dei dirigenti cinesi, costretti a passare la settimana lavorativa in quel di Pechino per tornare dalla famiglia nelle zone periferiche soltanto nei weekend. «È meglio che tradire le mogli» , spiegano gli anonimi compratori. E mentre i rivenditori svelano come si tratti di bambole addirittura più belle rispetto alle donne vere, gli acquirenti spiegano come in realtà il tutto deriverebbe da una scelta d'adattamento, per rispondere alle necessità sessuali in lontananza dell'amata senza incorrere in tentazioni. Perché le bambole in questione sono sì iperrealistiche, ma ovviamente mancano della sensualità e della malizia che solo uno sguardo o una parola possono regalare."
L'altro Achille Lauro. Quello che nessuno racconta,"La vita avventurosa, appassionata e ideale di Achille Lauro è indelebilmente legata a Napoli ma Napoli l'ha dimenticata. Il destino sembra prendersi gioco della memoria del Comandante se a Napoli Est, in periferia, c'è una via Achille Lauro ma è un'omonimia. Sindaco della sua città natale, Sorrento, sindaco di Napoli, fondatore del Partito monarchico, presidente del Napoli - «Un grande Napoli per una grande Napoli» era il suo slogan - editore e, soprattutto, uno dei maggiori armatori d'Europa con una Flotta frutto dell'ingegno di un mozzo diventato Comandante, Achille Lauro al di là del bene e del male andrebbe ricordato perché nella sua storia c'è più bene che male, eppure la sua memoria è semplicemente maledetta. Perché? Per due motivi su tutti: perché il personaggio e la sua caricatura hanno prevalso sull'uomo e sull'uomo di mare e perché il film di Francesco Rosi, Le mani sulla città, lo accusò ingiustamente di aver realizzato il sacco della città mentre la speculazione edilizia a Napoli ci fu dopo Lauro, con il centrosinistra, e non con il laurismo. Forse, è arrivato il tempo di una revisione storica. Il giudizio su Lauro è iniziato a mutare da quando Marco Demarco, ex direttore del Corriere del Mezzogiorno , pubblicò un libro, L'altra metà della storia , in cui dimostrava che il film di Rosi nella sostanza è un falso storico perché accusa Lauro, assolve la Dc e celebra il Pci mentre i fatti storici assolvono Lauro, accusano la Dc e sconfessano i comunisti. Oggi il giudizio storico muta ancor più a vantaggio di Lauro grazie alla singolare biografia Achille Lauro. Il Comandante tradito , edito da Minerva (pagg. 192, euro 16,90) che è stato scritto dall'ex presidente del Napoli, Corrado Ferlaino con Toni Iavarone. È probabile che Ferlaino sia mosso da grande ammirazione per la figura umana e professionale di Lauro - ad un certo punto confessa che voleva acquistare la villa di Lauro in via Crispi «per sentirmi io stesso Achille Lauro» - ma è indubbio che proprio da questa simpatia sia nato un testo unico che può peraltro contare su testimonianze dirette e inedite - quella di Luigi Berligieri autista e uomo-ombra di Lauro, quella di Giuseppe Del Barone, uno dei sette puttani, come li definì il direttore del Roma Alberto Giovannini, che tradirono Lauro per la Dc, quella di Luis Vinicio prima giocatore e poi allenatore del Napoli, quella di Raffaella Corcione figlia di Aurora Sandoval «la donna mai rivelata» che Lauro amò e che è all'origine del passaggio di consegne tra Lauro e Ferlaino alla presidenza del Napoli. Le memorie di Ferlaino, che di Lauro fu collaboratore, parlano di un doppio tradimento: non solo quello della Dc di Silvio Gava e Fanfani, che è cosa minore, ma l'altro, dello stesso Stato e della Dc di De Mita, che alla fine della vita di Lauro non salvò e lasciò affondare una Flotta che avrebbe avuto ancora la forza non solo di continuare a navigare ma anche di tener vivo il porto di Napoli. Per salvarla servivano 20 miliardi che non arrivarono mentre 50mila furono stanziati per una ricostruzione post-terremoto che fu il vero terremoto campano. Il racconto di Ferlaino è ricco di aneddoti e qui c'è l'imbarazzo della scelta. Non sempre l'autista guidava perché Lauro, la cui somiglianza con Enzo Ferrari era impressionante, prendeva il volante e non lo mollava. Aveva una guida spericolata e così una volta, in viaggio verso Roma, fu fermato dalla polizia stradale e i poliziotti rimasero un po' straniti quando videro scendere dall'auto prima Lauro poi Fanfani, quindi il ministro Jervolino, Mario Scelba e l'onorevole Spadazzi del Partito monarchico. Si potrebbe continuare all'infinito, ad iniziare dalla verità sulla nascita di Piazza Municipio - uno dei primi water-front nella storia dell'urbanistica - che il Comandante fece in una notte: «Ferlaì, quella piazza è merito del pallone, e voi che ora siete il presidente del Napoli, dovete conoscere come è andata la storia. Tutto ruota intorno a Vinicio». Il resto andate a leggerlo."
Keita salta l'Inter e irrita la Lazio: multa in arrivo per il senegalese,"Keita Baldé non ha risposto presente alla convocazione di Simone Inzaghi per la sfida di Coppa Italia contro l'Inter. Il giovane attaccante senegalese doveva recarsi ieri a Milano dopo l'eliminazione del suo Senegal dalla Coppa d'Africa per mano del Camerun, avvenuta sabato scorso. Il tecnico biancoceleste l'aveva anche inserito tra la lista dei convocati ma di Keita non c'è stata alcuna traccia. Il rapporto tra Keita e la Lazio da diversi mesi ormai non è propriamente idilliaco e questa ennesima intemperanza da parte del senegalese ex Barcellona ha fatto infuriare e non poco Inzaghi ma anche il club. Secondo quanto riporta la Gazzetta dello Sport il giocatore è atteso proprio oggi a Formello per la ripresa degli allenamenti e con ogni probabilità verà multato da parte della Lazio considerando il fatto che tutti gli altri calciatori impegnati in Coppa d'Africa hanno rispettato i tempi di rientro nei rispettivi club."
"Milano, 11enne preso a pugni da un ubriaco: famiglia sporge denuncia","Terribile episodio di aggressione ai danni di un bambino avvenuto all’interno di un oratorio di Sesto San Giovanni (Milano). Stando a quanto riportato dai quotidiani locali , il fatto si è verificato lo scorso giovedì pomeriggio, intorno alle 17:30. La vittima, di soli 11 anni , stava giocando a pallone insieme ad un amico nel campetto di calcio presente nella struttura di via Pisa, prima che avvenisse la violenza nei suoi confronti. Un 41enne del posto, in evidente stato di ebbrezza , ha cominciato ad infastidire i due ragazzini e ad un certo punto, senza alcuna spiegazione, se l’è presa con l’11enne. Secondo le prime ipotesi accampate, sarebbe stata una discussione fra i due bambini ad aver scatenato la reazione dell’uomo ma, al momento, è ancora tutto da chiarire. In preda alla furia, il 41enne si è avventato sul ragazzino e gli ha sferrato un pugno in pieno volto. La vittima è quindi caduta a terra, mentre il suo aggressore si allontanava. Immediata la chiamata ai soccorsi , subito intervenuti. In via Pisa è sopraggiunta un’ambulanza del 118 in codice giallo, seguita da una pattuglia della polizia di Stato inviata dal commissariato locale. L’11enne è stato assistito dai sanitari e poi accompagnato al pronto soccorso dell’ospedale Città di Sesto San Giovanni (Milano). I polziotti, invece, hanno provveduto a rintracciare il responsabile e ad identificarlo. Si tratta di un soggetto già noto alle autorità per altri precedenti, ai quali si è aggiunta una denuncia a piede libero per percosse. Nessuna grave conseguenza per il minorenne, già tornato a casa, solo tanta paura per l’episodio. La sua famiglia ha sporto a sua volta una denuncia nei confronti del 41enne."
Vigilante sparò a un ladro: condannato per tentato omicidio,"Mentre Francesco Sicignano è rimasto invischiato in un'accusa durissima (omicidio volontario) per essersi difeso da un ladro albanese che gli era entrato in casa per svaligiarla, una sentenza pesantissima del tribunale di Milano fa piazza pulita del diritto di legittima difesa. Un vigilante è stato, fatti, condannato a ben quattro anni e otto mesi di reclusione per aver sparato e ferito un ladro romeno che, insieme ad altri connazionali, stava cercando di rubare rame in uno stabilimento dismesso. La sentenza emessa dalla decima sezione penale, presieduta da Gaetano La Rocca, accoglie così l’ipotesi del pm Eugenio Fusco che qualifica il fatto come ""tentato omicidio"" perché ""la guardia armata ha sparato mentre il ladro era in fuga"" . È stata, quindi, esclusa la legittima difesa . Il tribunale di Milano getta benzina sul fuoco in un clima già di per sé incandescente. Mentre infatti la politica si divide sul diritto alla legittima difesa, i giudici milanesi hanno condannato a quattro anni e otto mesi per tentato omicidio un vigilante che ha ferito gravemente un ladro di rame con un proiettile esploso dalla sua pistola di servizio. I fatti risalgono al 29 giugno 2011 quando l'uomo, che si trovava su un’area di Segrate nella quale erano in corso bonifiche, ha sentito un violento boato provenire da una botola. Stando alla ricostruzione fatta dallo stesso vigilante, il rumore era sembrato ""un colpo di arma da fuoco"" . La guardia ha, quindi, sparato ad altezza d’uomo centrando il ladro. Dopo la sparatoria il romeno era stato sottoposto a una delicata operazione chirurgica per un’infezione al polmone. La difesa del vigilante ha provato a sostenere in aula la tesi della legittima difesa, ma il pm ha dovuto escludere questa ipotesi e anche quella della legittima difesa ""putativa"". Secondo l’accusa, infatti, la guardia non era in una situazione di pericolo perché i ladri non erano armati e stavano fuggendo (né l’imputato avrebbe ritenuto erroneamente, secondo l’accusa, di essere in pericolo in quel frangente). Data l’arma utilizzata, una pistola, e la distanza ravvicinata da cui ha esploso il colpo, gli inquirenti (il pm aveva chiesto la condanna a 5 anni) hanno escluso anche l’ipotesi delle lesioni con eccesso colposo in legittima difesa. I giudici hanno accolto la tesi del tentato omicidio con dolo diretto, anche perché non si trattava nemmeno di un caso di legittima difesa in un domicilio. Il vigilante, invece, nel corso del processo aveva provato a sostenere di essersi sentito in pericolo perché avrebbe sentito il rumore di una botola e lo avrebbe confuso con uno sparo. Inoltre, l’uomo aveva chiamato a testimoniare il fratello, con cui si esercitava al poligono di tiro, per dimostrare di non essere molto preciso nei colpi. Il ladro, colpito al torace, aveva dovuto invece subire un intervento chirurgico per fermare un’infezione polmonare."
Come insegnare correttamente l'Equitazione,"“ Il Tecnico/Istruttore quando fa lezione deve valutare un’infinità di elementi: - l’abbinamento cavallo-cavaliere, non solo in base alle rispettive capacità tecniche, ma anche in relazione alla mole dei rispettivi atleti. Sicuramente non si farà montare un pony a un ragazzo alto 180 cm; - avere oltre a capacità tecniche è indispensabile molta intuizione nel risolvere i problemi; - importante mettere in risalto anche delle tecniche di marketing nelle nostre lezioni che mettono in risalto la “soddisfazione”. Tutte le volte che un allievo termina una lezione DEVE aver imparato qualcosa dal un punto di vista pratico in sella o anche teorico, questo lo motiverà ad andare avanti e continuare; - si devono stabilire dei traguardi da raggiungere a breve ed a lungo termine, in modo da fissare anche per l’allievo degli obiettivi. I punti a cui tendere possono essere un’infinità dal partecipare alla manifestazione del prossimo weekend, all’imparare un partenza al galoppo per presa di equilibrio o un cambio di galoppo in aria; - aver ben chiaro un rigido sistema base di lavoro, che poi si dovrà adattare alle capacità di apprendimento di ciascun cavaliere e cavallo. Non esiste in assoluto una tecnica infallibile che vada bene per tutti i cavalieri e cavalli, essendo caratterialmente diversi gli uni dagli altri. Al metodo e all’ippotecnìa ogni istruttore dovrà aggiungere una gran dose di “tatto e sensibilità equestre” che sono doti naturali e personali che al massimo possono affinarsi; - essere sempre un punto di riferimento per gli allievi e tutti i soci, diventando un esempio di fair play, correttezza, contegno ed educazione. - diversificare le lezioni per non renderle monotone sia per il cavallo che per il cavaliere e cercare di creare gruppi di cavalieri che siano ad un livello tecnico omogeneo; - avere in campo un corretto abbigliamento equestre (i pantaloni da cavallo esigono sempre gli stivali e la maglietta detesta rimanere fuori dai pantaloni), evitando di indossare per esempio la tuta che va bene per altri sport. Si deve evitare di masticare chewin gum, di rispondere al cellulare prolungandosi in conversazioni e non si dovrebbe neanche lasciare lunghi silenzi in maneggio. Il portamento di un istruttore deve essere sempre impeccabile, per esempio si dovrà evitare di avere le mani in tasca e in caso di freddo sarebbe opportuno indossare un bel paio di caldi guanti. - si deve tenere in campo la posizione che ci permetta sempre di tenere sotto controllo ogni esercizio. Per esempio in un esercizio in circolo, l’istruttore si dovrà posizionare all’esterno del circolo al fine di poter osservare gli aiuti interni ed esterni. In un esercizio di salto come il “dentro e fuori” il tecnico si dovrà posizionare al termine dell’esercizio vicino all’ostacolo più impegnativo per poter valute l’avvicinamento ad ogni difficoltà e la preparazione all’esercizio successivo. In una lezione di base la priorità dei compiti si può così classificare: 1° compito, per motivi di sicurezza, è far acquisire la posizione sia seduta che sull’inforcatura al “cavaliere neofita”; 2° compito è far acquisire l’assetto e quindi il corretto equilibrio nell’esecuzione di vari esercizi in sella; 3° compito è di insegnare all’allievo a “sentire” come si muove il cavallo, senza guardare i suoi movimenti. Solo successivamente si potrà iniziare ad insegnare gli aiuti (mani, gambe…) e il resto… Sia all’interno di una cavallerizza che in campagna il Tecnico/Istruttore di Equitazione deve utilizzare un linguaggio chiaro, diretto e con voce stentorea e decisa, come quello “da caserma”, non a caso si chiamano “Ordini di Maneggio” e come si usano in cavalleria gli ordini non sono brevi (come in fanteria), ma vengono allungati, per esempio: PAS …SOOOO, TROT…TOOO, con una breve pausa dopo il primo monosillabo. Questo per consente di dividere l’ordine in 2 fasi: una di preparazione e l’altra d’esecuzione. In ogni caso è giusto precisare che non si deve urlare in campo, in quanto molti allievi si bloccano e altri si innervosiscono. Superfluo da precisare è di evitare il turpiloquio, che è ormai fuori moda…! Un buon istruttore deve capire la differenza tra l’essere autoritario e l’essere autorevole, di conseguenza cercare di optare per l’autorevolezza. Evitare di essere prolissi nello spiegare, ma bisogna limitarsi all’essenziale. Sarebbe prassi abbastanza diffusa prima dell’inizio della lezione dire agli allievi su cosa si intende centrare il lavoro e magari al termine chiedere se hanno avuto dei dubbi. Nell’equitazione americana nell’insegnamento ci si rifà spesso ai canoni di formazione canadese, che prevedono quando si spiega un esercizio “nuovo” di seguire il seguente iter: - in arena, il tecnico spiega tecnicamente l’esercizio all’allievo in sella; - poi montando il cavallo dell’allievo dimostra come fare quel determinato esercizio, che può essere un cambio di piede in aria o un side pass (passi laterali); - successivamente l’allievo monta il cavallo ed esegue il nuovo esercizio. Nella prassi della monta inglese normalmente l’istruttore si limita a spiegare l’esercizio, in quanto si ritiene che il mostrare come si fa, montando personalmente a cavallo, sia da considerarsi una sconfitta come tecnico e una dimostrazione di essere solo un bravo cavaliere. In quanto il bravo istruttore deve saper trasmettere senza mostrare personalmente. In ogni caso, ritengo che l’istruttore dovrebbe montare sul cavallo dell’allievo solo in alcuni casi limite, per esempio: - quando ci si accorge che l’allievo è “nel pallone”, cioè in uno stato di confusione mentale che non recepisce più gli ordini dell’istruttore; - quando il cavallo inizia a fare delle gravi disobbedienze che devono essere subito rimosse con decisione (esempio inizia ad impennarsi o altro…) e l’istruttore ritiene che l’allievo non sia all’altezza di reprimere con la giusta fermezza determinati comportamenti pericolosi; - quando è ormai erroneamente accettato dall’allievo che non riesce a fare un esercizio per colpa del cavallo e quindi non si concentra più sui propri errori. In base agli innovativi canoni pedagogici di insegnamento si è ormai di opinione comune che nei casi in cui un allievo non riesca ad espletare correttamente un esercizio, non si debba insistere all’infinito stremando cavallo e cavaliere, ma accettare l’insuccesso e spostare l’attenzione su un altro esercizio, per poi poter riaffrontare il precedente lavoro successivamente, con maggiore tranquillità. Questo perché in equitazione apprendere un esercizio nuovo non implica solo la sua conoscenza, ma esige che sia eseguito correttamente per ottenere il risultato desiderato. Spesso l’allievo ha compreso correttamente il movimento, ma eseguendolo non ottiene il risultato richiesto dal cavallo. In questi casi non bisogna arrendersi, ma spronare l’allievo ad insistere affinché apprenda quelle sfumature nell’esecuzione che determinano il risultato corretto”. Il Manuale di Piero Acquaro contiene una prefazione firmata da Mogol, ed ha ricevuto gli auguri dalla Presidenza del Consiglio dei Ministri; si tratta di un documento completo sul mondo equestre nel suo complesso. Info su: http://www.nonsolocavallo.it/vendita/prodotti-cavalli-equitazione-lequitazione-suoi-segreti-manuale-didattico/11916/914/0/0/0"
«Gli indiani? Ora masticano gomma italiana»,"da Nuova Delhi «LIndia è un mercato difficile. Non bisogna venire qui e pensare di fare profitti in unottica di breve periodo. Non funziona. Ci vuole pazienza, perseveranza e capacità di adattamento». Parola di Stefano Pelle, che in 8 anni ha quintuplicato il fatturato della Perfetti Van Melle in India, lunica vera «success story» del made in Italy nel Paese dei maharaja. Dove la Fiat ha fallito anni fa con la Palio, la Piaggio si sta leccando ancora le ferite e altri hanno preferito la Cina, lazienda dei fratelli Perfetti è riuscita a prendere gli indiani per la gola. Ogni giorno in India si mangiano 30 milioni di caramelle e gomme da masticare con il marchio Perfetti vendute da un colossale network di un milione di chioschi e negozi. Numeri da far tremare i polsi, ma che per un Paese di un miliardo e passa di abitanti sono normali. Mentre gli industriali italiani stanno preparando i bagagli per accompagnare Romano Prodi a New Delhi e la Farnesina ha proclamato il 2007 lanno dellIndia, ci si chiede sempre più quali siano le reali prospettive di un Paese che fino a poco tempo fa si conosceva solo per le vacche sacre e per Kabir Bedi. Stando alle previsioni degli economisti, al ritmo attuale di crescita dell8%, lIndia è destinata a diventare nei prossimi decenni la terza potenza economica mondiale grazie alla sua popolazione giovane (il 35% ha meno di 15 anni) e alla sua trasformazione in un polo mondiale dell'informatica, in pratica un «call center» globale che ci assiste in qualsiasi esigenza. Se però si esce dai centri studi, limpatto con un Paese dove ci sono 300 milioni di poveri e il 35% di analfabeti è ben diverso. Anche se lo stato delle infrastrutture è cambiato, come ricorda Pelle che ha appena pubblicato un libro sulle opportunità di investimento nei Paesi Bric (Brasile, Russia, India e Cina), le cui royalties andranno in beneficenza. «Quando sono arrivato qui nel 1998 per andare nella nostra prima fabbrica a 30 km da Delhi spesso dovevo passare per i campi - spiega - mentre ora cè una delle più grandi autostrade dellIndia». Certo nulla a che vedere con Shangai, ma è solo questione di tempo. «Ormai lIndia e gli altri Paesi emergenti sono da considerare come mercati di sbocco, non solo come base manufatturiera dove sfruttare una mano dopera a basso costo». Secondo le stime, nei Paesi emergenti Bric i consumatori con reddito minimo di 3mila dollari sarebbero 400 milioni e nel 2010 saranno il doppio. «La presenza in questi mercati è diventata obbligatoria», spiega Pelle, che dopo aver inaugurato un anno fa una nuova fabbrica in Bangladesh, ne sta aprendo una terza in India e unaltra nel vicino Sri Lanka, ma attenzione a non incappare in alcune trappole. È sbagliato, per esempio, non adattare il prodotto o la pubblicità alle esigenze e gusti locali. Oppure non tenere in considerazione il fattore prezzo in un Paese dove il reddito pro-capite è ancora molto basso». O ancora non garantire un servizio di post vendita adeguato. Il «cliente» indiano è «aperto», ma è anche molto tradizionalista. Tantè che la Perfetti ha inventato per lIndia un chewing-gum al «mirchi» (al peperoncino), lelemento base della cucina indiana. Nel suo libro («Understanding Emerging Markets») Pelle ha dedicato un capitolo alla «cultural intelligence», ovvero a «come capire chi si ha di fronte e cercare di ragionare e anche a vivere con i suoi stessi schemi mentali». Nonostante il rapido sviluppo delle infrastrutture urbane, come la nuova metropolitana di Delhi o i grattacieli di Gurgaon, chi arriva in India subisce ancora uno choc culturale. «Si pensi alle difficoltà esterne di vivere in condizioni climatiche di una città come Delhi che dove per 9 mesi lanno ci sono oltre 30 gradi e dove, durante i monsoni, cè un umidità del 95% - spiega Pelle - o anche allimpatto di vedere il degrado e la povertà della maggior parte dei suoi abitanti. Un manager che arriva dalla Svizzera e approda a Calcutta o a Bombay si mette le mani nei capelli. Limpatto con la burocrazia locale, quando per esempio si entra nei grandi ministeri della capitale, può essere devastante se non lo si affronta con una certa predisposizione d'animo...»"
La ragazzina ribelle e un amore malato,"Restano le foto, i baci spiaccicati addosso, il nero e il bianco della vita di una ragazzina di sedici anni. Promesse con l'ambizione del per sempre. Quante cose racconta della vita di una adolescente Facebook. Ma più di tutto resta quel post, lunghissimo e chiarissimo. «Non è amore se ti fa male. Non è amore se ti controlla. Non è amore se tu fa paura di essere ciò che se. Non è amore se ti picchia. Non è amore se ti umilia...». Non lo era no. E Noemi aveva il bisogno di dirselo. A se stessa ancora prima che agli altri perché per denunciare devi avere prima la forza e facile non è. In fondo hai solo sedici anni ed è tutto comunque enorme. Era il 23 agosto quando ha ricopiato questa poesia contro la violenza sulle donne dalla pagina «Amor del Pendejos». Sette giorni prima di scomparire, di sgusciare giù dal letto e accettare di incontrare il suo ragazzo che «voleva parlarle». Erano le 5 di mattina e Noemi non ha saputo dire di no. Nonostante la sua famiglia l'avesse avvertita, che quel ragazzo non andava bene, considerato un poco di buono. Il rapporto tra i due adolescenti era stato da sempre osteggiato dalla famiglia di Noemi. Qualche settimana fa il presunto assassino era stato denunciato alla Procura per i minorenni dalla mamma di Noemi, Imma Rizzo, a causa del suo carattere violento. Ne erano nati due procedimenti: uno penale per violenza privata, l'altro, civile, per verificare il contesto familiare in cui vive il giovane e se fossero in atto azioni o provvedimenti per porre fine alla sua indole violenta. Procedimenti che non hanno portato ad alcun provvedimento cautelare. L'aveva già picchiata diverse volte, lo aveva detto anche suo cugino. A nessuno piaceva quel ragazzo. Solo lei lo difendeva. E i due ragazzini hanno continuato a vedersi, anche dopo quel commento terribile del padre di lui, lasciato lì in rete, accanto alla data del fidanzamento che lei aveva scritto orgogliosa. Lui che al pari di un adolescente si era messo a scrivere su Facebook: «Un cancro». Eppure Noemi quella mattina è salita sulla sua auto e via. Buio. Ricerche e appelli della sorella, che alla fine di agosto doveva laurearsi e «l'aspettava per festeggiare». Oggi, sulla sua pagina Facebook sono in tantissimi indignati e rabbiosi contro il fidanzato. E scrivono e chiedono giustizia. «Bestia». «Piccolo angelo, non potevi difenderti». «Povera ragazza, maledetto bastardo». «Riposa in pace con gli angeli». «Questa povera ragazza cercava di far capire che qualcosa non andava... bastardo devi fare una brutta fine». È stata aperta anche una pagina, «Giustizia per Noemi». Lei che il 22 agosto carica una foto in pantaloncini corti e pancia scoperta. Uno sguardo ammiccante, i capelli lungo la schiena, un messaggio e un cuoricino. «La voleva l'amore mio». Un amore che si è portato via una bambina di sedici anni appena."
L'immigrazione spinge il Brexit. E l'Inghilterra si scopre euroscettica,"Un nuovo sondaggio dà gli euroscettici davanti nel referendum sul Brexit . Secondo la rilevazione di Opinium per l' Observer gli euroscettici sono al 43% contro il 40% della campagna ""Remain"". Il domenicale sottolinea come sia stato proprio l'acceso dibattito sull' immigrazione a spostare molti consensi in favore dello schieramento che vede nell'uscita dall'Unione europea la possibilità di controllare e ridurre drasticamente gli ingressi nel Regno Unito . La Bank of England sta già approntando un fondo di emergenza da mettere a disposizione delle banche britanniche miliardi di sterline in liquidità per tutelarsi da un eventuale caos finanziario in caso di Brexit. Secondo il sito del Guardian , la prima di tre operazioni di finanziamento sarà lanciata il 14 giugno da Threadneedle Street per permettere agli istituti di affrontare l'incertezza alla vigilia del referendum fissato per il 23 giugno. Intanto due schieramenti si lanciano accuse al veleno in una serie di botta e risposta che rischiano di dilaniare il partito conservatore al governo. In una intervista alla Bbc l'ex premier Tory John Major ha accusato i Tory favorevoli al Brexit di portare avanti una campagna ""squallida"" ed è fnito col definire, senza mai nominarlo, l'ex sindaco di Londra Boris Johnson ""un giullare di corte"" . Il suo intervento arriva dopo che altre ""vecchie glorie"" della politica britannica, un gruppo di leader laburisti fra cui gli ex premier Tony Blair e Gordon Brown, hanno lanciato un appello contro l'uscita del Paese dall' Unione europea . Sono altrettanto forti i toni usati dagli euroscettici . In una lettera pubblicata dal Daily Telegraph Johnson e il ministro della Giustizia Michael Gove, i due Tory protagonisti della campagna ""Leave"", hanno invitato gli elettori a ""non fidarsi"" del primo ministro David Cameron sul dossier Europa e, in particolar modo, sull'infondato allarmismo per le ""conseguenze economiche disastrose"" in caso di divorzio da Bruxelles. Le potenzialità di vittoria dei pro Brexit sono accentuate dal fatto che il 41% degli elettori considera l'immigrazione come uno dei fattori determinanti nella propria decisione sul voto. Nel Regno Unito l'immigrazione netta, cioè il numero di persone che entrano rispetto a quelle che escono, è infatti aumentata nel 2015 a 333mila persone, 10mila in più rispetto all'anno precedente. Il governo inglese sta cercando di correre ai ripari promettendo di ridurre a 100mila gli arrivi annuali. Non solo. Dopo il recente tentativo di sbarco da parte di un gruppo di immigrati albanesi e l'arresto dei due scafisti inglesi, che cercavano di farli entrare illegalmente nel Regno Unito, la polizia di frontiera britannica ha chiesto l'intervento della Royal Navy per pattugliare il Canale della Manica. Il sempre più vicino intervento della Marina britannica è, tuttavia, destinato a gettare nuova benzina sul dibattito della Brexit."
Natasha Kampusch torna a vivere nella casa del suo aguzzino,"Natascha Kampusch torna a vivere a casa del suo aguzzino. La giovane viennese era stata rapita il 2 marzo 1998, all’età di 10 anni, da Wolfgang Priklopil che l’ha sequestrata e violentata fino al 23 agosto 2006, giorno in cui lei è riuscita a scappare da lui. Ora la ragazza ha 28 anni, mentre l’uomo è morto sotto un treno la notte stessa della sua fuga. Secondo gli psichiatri per Natascha tornare a vivere in quella casa è un ""passaggio obbligato"" per guarire dalle profonde ferite della sua mente e tornare alla normalità, visto e considerato che, nonostante lei possegga un discreto patrimonio economico, non riesce a goderselo. La ragazza è ancora traumatizzata dal giorno del rapimento , avvenuto mentre lei stava andando da sola per la prima volta ma la sua passeggiata è stata interrotta dal mostro che l’ha trascinata sul suo furgone bianco per, poi, tenerla segregata per anni come sua schiava personale."
"Rai, Lucio Presta: ""Campo Dall'Orto scagiona Paola Perego""","Il caso Paola Perego e la chiusura di Parliamone Sabato non si è ancora chiuso. A tenerlo aperto è il marito, Lucio Presta , agente televisivo. Su Twitter Presta ribalta la vicenda e riferisce di un documento probabilmente firmato dal direttore generale di Viale Mazzini, Campo Dall'Orto in cui di fatto la Perego verrebbe scagionata dalle accuse per quella classifica sui motivi per cui gli uomini preferiscono le donne dell'Est. ""Con assoluta certezza posso affermare che l'ad Antonio Campo Dall'Orto ritiene che l'errore non è imputabile a Paola Perego e lo scrive. Quindi? Cosa succede?"", ha scritto Presta nel suo post. Poi presta dopo il primo tweet rincara la dose e lascia intendere che la battaglia per la moglie non sia ancora del tutto persa: ""Ci può dire allora - prosegue Presta in un altro tweet - a chi è imputabile? Così, tanto perché non finisca all'italiana"". A quanto pare dopo la chiusura definitiva del programma altri responsabli della trasmissione avrebbero ricevuto una contestazione disciplinare da parte della Rai. Adesso Presta vuole capire chi abbia dato il via libera a quella schermata. Di certo non mancheranno nuovi colpi di scena..."
I cibi in scatola da evitare,"Occhio ai cibi in scatola . È vero, sono comodi e saporiti, ci fanno risparmiare tempo e fatica. Ma non tutti fanno bene alla salute. Anzi, alcuni sarebbero pericolosi. Secondo il Breast Cancer Fund , il processo di realizzazione degli alimenti in scatola riduce il valore nutrizionale degli stessi e aumenta i rischi. Qualche esempio? I fagioli conservati in scatola contengono un livello molto alto di sodio. Se proprio volete mangiarli, è bene sciacquarli prima di riscaldarli. I contenitori dei piselli sono rivestiti di Bisfenolo A, un composto organico che potrebbe causare calo del desiderio sessuale e della fertilità maschile. Per quanto riguarda gli spinaci , quando questi sono in scatola, il contenuto di vitamina C cala in modo drastico, così come per tutte le altre verdure. I livelli di mercurio del tonno in scatola sarebbero dannosi nel periodo della gravidanza. Mentre i rivestimenti in resina delle lattine di pomodoro contengono Bisfenolo-A (BPA) e potrebbe causare disturbi alla circolazione, diabete e obesità. Attenzione anche ai pop corn : infatti nella plastica della confezione da cuocere nel microonde ci sono sostanze chimiche collegate alla sterilità negli esseri umanii."
Trovato il vaccino contro i tumori,"Potrebbe anche essere la notizia del secolo. Un vaccino terapeutico ""universale"" contro i tumori . Ad annunciarlo su Nature è stato un team di scienziati tedeschi dell'università Johannes Gutenberg a Mainz che avrebbe ideato un vaccino capace di indurre una fortissima risposta del sistema immunitario . Il vaccino è stato testato con successo su animali e su tre pazienti in stadio avanzato di melanoma. Già a basse dosi il vaccino si è mostrato capace di attivare una risposta immunitaria efficace contro il tumore. Il vaccino si presenta come una capsula fatta di ""goccioline"" di grasso che contiene le ""istruzioni genetiche"" per scatenare la risposta immunitaria mirata, ovvero una molecola di Rna intercambiabile a seconda del tumore da combattere. Iniettata per endovena, la capsula raggiunge milza, linfonodi e midollo osseo dove viene ""ingoiata"" dalle cellule immunitarie, le cellule dendritiche. Una volta al loro interno la capsula rilascia le istruzioni genetiche (Rna) per avviare una risposta immunitaria contro il tumore. Le cellule dendritiche prontamente traducono l'Rna in una proteina tumorale, l'antigene tumorale, che scatena la reazione immune. Come spiegato sulla rivista scientifica, gli esperti hanno testato il vaccino con successo su topolini affetti da vari tipi di cancro . Successivamente hanno ripetuto i test sui primi tre pazienti, tutti con un melanoma in stadio avanzato. ""Poiché il suo 'cuore' a Rna può essere modificato a piacimento a seconda del tumore da combattere - concludono gli autori - questo vaccino possiede tutti i connotati per funzionare in modo universale contro il cancro"" ."
"""Cinquanta sfumature di grigio"", attenzione alla ""sindrome di Mr Grey""","A una settimana dall'arrivo nelle sale di "" Cinquanta sfumature di grigio "" arriva l'allarme degli psichiatri, secondo cui il film genera ""stress e tensione nelle donne"" causata da quella che è già stata ribattezzata la sindrome di Mr. Grey . ""Mr. Grey, il personaggio attorno a cui gira la trama del film, coglie nel segno numerosi aspetti che le donne ricercano costantemente nella loro quotidianità, come la capacità di rendere speciale ogni piccolo gesto nella costante attenzione al corpo della donna"", afferma lo psichiatra Michele Cucchi, direttore sanitario del Centro Medico Santagostino di Milano, ""Le spettatrici si sentono così costantemente al centro della mente dell'uomo, scoprono sensazioni, parti del proprio essere femminile che non conoscevano e vivono costantemente la tensione della suspance. Ed è qui che entra in gioco la sindrome che si traduce in un forte impatto emotivo che nasce paragonando l'intensità della storia che viene riportata nel racconto, con la normale quotidianità degli spettatori, troppo spesso caratterizzata da inerzia e lunghe fasi di stanca monotonia. Questo può far insorgere nei soggetti più sensibili un accumulo eccessivo di tensione e un forte senso d’inadeguatezza""."
"Telemarketing, banche e internet: l'Italia della privacy violata","Tra telemarketing aggressivo, cyberbullismo e norme sulla privacy non troppo chiare, soprattutto quando si parla dei colossi dell'on-line, i nostri dati personali sono sempre più a rischio. Il rapporto sull'anno 2012 tracciato da Antonello Soro, presidente dell' Autorità garante dei dati personali, mette in guardia dai pericoli principali e traccia il resoconto di dodici mesi di lavoro. Il Garante traccia un bilancio dell'anno passato, sottolineando il numero delle violazioni amministrative (568, di cui 56 segnalate all'autorità) e delle sanzioni, per 3 milioni e 800mila euro. Molte delle violazioni hanno riguardato il mancato rispetto delle norme sul telemarketing, la conservazione eccessiva dei dati di traffico telefonico e telematico, la mancata adozione di misure di sicurezza o mancata notifica al Garante. L'Autorità ha risposto a 4.183 reclami, decidendo 233 ricorsi, legati in gran parte a banche, finanziarie, attività di marketing, assicurazioni e operatori telefonici e telematici. Delle 395 ispezioni effettuate, la gran parte ha avuto come oggetto un controllo sul telemarketing, sistemi di localizzazione (gps) nell’ambito lavorativo e strumenti di pagamento mobile , come pure le banche dati del fisco e l’attività di profilazione dei clienti da parte delle aziende. Il Garante, nel 2012, ha agito molto anche sul fronte della trasparenza della p.a, per la tutela della riservatezza dei contribuenti e per affrontare i problemi posti da cyberbullismo (""amplificato dal mondo on-line"") e social network, con un accento - tra i molti temi affrontati - sulla tutela dei minori. Aperto anche un procedimento nei confronti di Google, per risolvere la questione della privacy poco chiara dei servizi offerti da Big G. Molto del lavoro si è concentrato sull'online e sui "" colossi di internet "", sempre più "" intermediari esclusivi tra produttori e consumatori"", con un potere che ""non può essere ignorato. ""Non dovremmo permettere - rimarca il Garante - che i dati personali, che hanno assunto un valore enorme in chiave predittiva e strategica, diventino di proprietà di chi li raccoglie e dobbiamo anche per tale ragione continuare a pretendere la trasparenza dei trattamenti"". Se internet ""dilata la richiesta e la pretesa di essere informati"", la relazione stilata dal Garante ribadisce che "" trasparenza totale "" non vuol dire per forza ""verità"" e che spesso la riservatezza viene invocata per motivi legettimi e non "" per nascondere qualcosa in modo deprecabile"". Un rischio che si pone sempre più come centrale è quello della "" protezione dei dati "" come "" garanzia per scongiurare il pericolo che le nuove tecnologie, anche quando capaci di semplificare la vita, diventino strumenti perversi, fondati su un uso spregiudicato dei dati personali"". Accanto a questo un telemarketing, che porta a una "" esposizione dei consumatori a campagne pubblicitarie invadenti"", che ""compromette il rapporto di fiducia degli stessi verso il mercato"". Tra le minacce finiscono per essere annoverate anche le banche , con un impegno del Garante a far rispettare le regole che chiedono di tracciare le operazioni sui conti correnti eseguite dagli addetti""."
"Stadio Roma, sindaco Raggi convocata in procura come testimone","La procura di Roma ha convocato il sindaco Virginia Raggi come testimone sull'inchiesta del nuovo stadio, che ha portato all'arresto di nove persone, tra cui il costruttore Luca Parnasi, e venti indagati. I pm cercano di fare luce sulle trattative che vi sono state per l'approvazione del progetto, verificando i rapporti tra il primo cittadino e Luca Lanzalone (ex presidente di Acea), che secondo gli inquirenti sarebbe stato il referente nella trattativa tra il Campidoglio e la società Eurnova, per arrivare alla definizione del progetto definitivo dell’impianto. A confermare questa tesi è stato l’ex assessore all’Urbanistica Paolo Berdini (urbanista ed assessore della giunta Raggi fino al 14 febbraio 2017), che nell'interrogatorio cui è stato sottoposto ha riferito ai magistrati che ""il vero assessore allo stadio era Lanzalone"". ""Andrò in procura come testimone per fare chiarezza su una vicenda che mi vede come parte lesa - dice la Raggi uscendo dal Campidoglio -. La procura ha già detto che non c’entro niente. Per favore non iniziamo con il solito fango"". Il dg della Roma, Mauro Baldissoni , stamani si è recato in Campidoglio per un incontro con il sindaco, proprio sulla questione dello stadio giallorosso. Il club è molto preoccupato per la realizzazione del progetto. Ieri il vice premier Luigi Di Maio ha detto che ""se è tutto a posto, il progetto andrà avanti, ma questo ce lo devono dire le autorità"". Ed ha aggiunto: ""Sono contento che la procura di Roma abbia detto chiaramente che la sindaca Raggi non c’entra niente. Quel che stiamo leggendo ci dispiace ma l’importante è come reagisce una forza politica in questi casi. Noi abbiamo dimostrato che chi sbaglia paga. Abbiamo chiesto le dimissioni del presidente dell’Acea, che sono arrivate e che sono il minimo sindacale, e abbiamo apprezzato che si sia autosospeso Paolo Ferrara (ex capogruppo M5S in Campidoglio). Lo stesso concetto è stato espresso dalla Raggi, che ieri sera ha parlato nel salotto tv di Porta a Porta: ""Che fine farà il progetto dello stadio della Roma? Non lo sappiamo. Se sarà tutto regolare, e a oggi la procura ci dice che gli atti della procedura sembrano regolari e validi, ci riserviamo un approfondimento ulteriore, poi se non ci sono irregolarità a mio avviso si potrà andare avanti""."
"Malpensa aeroporto ""green"", niente inquinamento con le auto elettriche","Si muovono silenziose e soprattutto senza inquinare fra Terminal, piazzali e piste dell’aeroporto di Milano Malpensa , sciamano fra aerei e f ingher , carrelli dei bagagli e hangar: sono le green cars in servizio nell’aeroporto intercontinentale gestito da Sea : 21 automobili elettriche . Una flotta composta da 11 Peugeot iOn e 10 Citroen C-Zero del Gruppo Psa , da anni impegnato nelle tecnologie per mobilità 100% elettrica e ibrida con il primo abbinamento motore diesel-elettrico sulle Ds 5 Hybrid 4x4, Peugeot 3008 e 508 RXH. Entrate in servizio lo scorso novembre con un contratto a noleggio con la società Arval , hanno fatto fino a oggi 50.904 km, in media 2.424 km a vettura con percorrenza media di circa 90-100 km con una ricarica completa effettuata in iuna delle sei colonnine per la ricarica sistemate in diversi siti del sedime aeroportuale che si aggiungono alle possibilità rifornimento energetico presso le officine e le aree di manutenzione dello scalo. Bilancio positivo, dopo mesi di utilizzo inteso per le ""elettriche"". Il progetto delle green cars fa parte della strategia di Sea per la mobilità sostenibile e per la riduzione dell’inquinamento avviata negli anni scorsi (quando ancora Sea Handling faceva parte del Gruppo) che ha consentito il progressivo aumento dei veicoli operativi a trazione elettrica a Malpensa e Linate , tanto che nei due aeroporti milanesi sono 372 i veicoli elettrici utilizzati ogni giorno (circa il 27% dei mezzi), in particolare trattorini per il traino dei convogli bagagli e i nastri mobili per il carico e lo scarico. Il prossimo obiettivo , la cui realizzazione è attualmente in fase di studio, sarà l'utilizzo degli autobus elettrici per il trasporto interpista dei passeggeri (Cobus) che fanno parte del parco mezzi di Sea. Strategia, come ha spiegato Luciano Carbone , chief corporate officer di Sea, è di particolare importantza dal “punto di vista della sostenibilità ambientale e della reputazione dei nostri aeroporti”. E si tratta di impegni concreti , in particolare quelli che interessano l’eco-mobilità nei trasporti da e verso l'aeroporto perché la quota di emissioni di CO2 attribuibile alle attività aeroportuali “è limitata al 3%, mentre il traffico aereo e il traffico veicolare pesano rispettivamente per il 23% e il 74% secondo i dati Wsp Environment and Energy"". E Carbone ha ricordato gli importanti investimenti effettuati per ridurre gli effetti del traffico che, a livello infrastrutturale, sono in corso anche con la realizzazione del collegamento ferroviario fra i Terminal 1 e 2 di Malpensa per chi arriva da Milano che saranno ultimati nel 2016. Tutte iniziative che hanno portato Aci Europe (l'Associazione internazionale degli aeroporti europei) a riconosce agli Milano Linate e Milano Malpensa il livello di ""neutralità"" per aver raggiunto il top di efficienza nella riduzione delle emissioni di CO2 a livello europeo, esempio di eccellenza per la sostenibilità ambientale. Da sottolineare che tra le iniziative di mobilità sostenibile già in atto nei due scali, dal 2012 sono a disposizione dei passeggeri le automobili elettriche E-Vai (Gruppo Ferrovie Nord). Non solo, anche a Malpensa è in f ase di studio la realizzazione di colonnine di ricarica gratuita e posti riservati per auto elettriche private , come già avviene a Linate. Gli interventi di Sea legati alla sostenibilità e al risparmio energetico per massimizzare il contenimento delle emissioni di CO2 riguardano agli aspetti delle “città del volo” milanesi. Miglioramenti tecnologici per l' illuminazione con l’uso di lampade lampade a basso consumo e a Led all’interno delle aerostazioni, per l'illuminazione dei piazzali e della viabilità esterna; miglioramenti della gestione energetica con lo spegnimento delle luci nelle ore notturne nei luoghi non frequentati; modifica del sistema automatico di accensione delle luci notturne dei piazzali; spegnimento notturno della pista di volo non utilizzata per lo scenario anti-rumore o per attività di manutenzione; informatizzazione e introduzione di misuratori per la suddivisione e analisi dei consumi energetici; ottimizzazione e regolazione della temperatura nei terminal in base all'affollamento dei locali per utilizzare solo l'energia realmente necessaria. Tradotto in cifre significa un r isparmio energetico annuo di circa 13.188 MWh (7,4% inmeno di consumi, dato 2014 su 2009) nonostante il completamento del Terminal 1 di Milano Malpensa che ne ha aumentato di un terzo la superficie. Non solo, da luglio 2010 a Malpensa è operativa una nuova procedura di rifornimento del carburante attraverso ""pipeline"" nel piazzale che ha permesso di ridurre gli spostamenti dei mezzi a favore della riduzione di CO2, in linea con le best practices in Europa, garantendo la massima sicurezza e una maggiore velocità nell'operazione di rifornimento."
"Bari, fuochi d'artificio per festeggiare omicidio","Fuochi d'artificio a Bari la sera del 6 marzo non per festeggiare un santo o un compleanno ma un vero e proprio omicidio . Alle 21:30 a Japigia viene ucciso Giuseppe Gelao e gravemente ferito Antonino Palermiti, nipote del boss Eugenio ma appena nel arriva la notizia al rione Libertà scattano i festeggiamenti con esplosioni colorate in cielo. ""È successo anche un paio di settimane fa, quando il 27 febbraio hanno arrestato il gruppo degli Strisciuglio che faceva le estorsioni, qui c'è la spartizione fra clan e, a seconda di chi ha la peggio, l'altro festeggia così. È un segnale per dire: comandiamo ancora noi. Ma non è così"" racconta Don Preite, il parroco del quartiere a La Repubblica . ""La gente ha bisogno di segni, di speranza concreta - prosegue il parroco - non solo della repressione che ci deve essere, ha bisogno di una politica che si interroghi sulla questione e spinga per un sostegno alla gioventù in questo tempo di crisi, economica e sociale, che viviamo. Tempo nel quale la criminalità ha tutta la possibilità di operare"". Nella chiesa del Redentore è nato a dicembre 2016 il pub sociale Lupi&Agnelli, uno spazio di incontro culturale ed esempio di legalità . Ma don Francesco continua a raccontare i disagi dei giovani del posto: ""Nell'ultimo mese ho incontrato molti ragazzi colpevoli di crimini. Tutti mi raccontavano di disagio, disperazione, di famiglie che non arrivano a fine mese. E i modelli prepotenti e violenti della criminalità prevalgono su quelli positivi. Ma se noi siamo sostegno ai modelli alternativi che danno un futuro possibile, la tendenza inizia a cambiare. Abbiamo lanciato la campagna per mettere a disposizione gli spazi del Redentore, provando a fare lavori di inclusione lavorativa"". Intanto proseguono le indagini degli agenti della Squadra mobile, che hanno eseguito perquisizioni e interrogatori. La pista più battuta, al momento, porta a una spaccatura interna al clan Parisi: un conflitto fra sottogruppi per il controllo del traffico di sostanze stupefacenti."
Il topless mozzafiato di Justine Mattera,"Justine Mattera stupisce ancora. E lo fa a modo suo con una serie di scatti ""hot"" su Instagram . Ma questa volta va oltre e si mostra completamente in topless. La foto è accompagnata da un commento ironico ""Ko dopo la nuotata nell'oceano"". Di fatto la posa della Mattera è un modo per ricaricare le energie. Ma a quanto pare a ricarsi di più sono stati i suoi followers che hanno letteralmente invaso il suo profilo di like. Non è la prima volta che la showgirl e modella pubblica alcune foto un po' piccanti sul suo profilo Instagram. Da sempre seduce i suoi fan con foto ammiccanti che danno poco spazio all'immaginazione. E anche questa volta la Mattera ha fatto centro. I commenti di chi la segue sui social alla foto sono ovviamente carichi di apprezzamento. In questa estate di fatto mostra un fisico in perfetta forma che sottolinea le sue curve. E c'è chi tra i fan le chiede di ""riposarsi più spesso"" dopo le nuotate nell'oceano. Raccoglierà l'invito? (Clicca qui per guardare le foto in topless)"
"Russo cerca di rialzarsi dal tappeto: ""Sono diverso da come si è visto in tv""","È un Clemente Russo messo al tappeto quello che è uscito l'altra sera dal Grande Fratello. Abbattuto dai pugni che si è dato da solo. Dopo la reprimenda ricevuta durante la puntata del reality, la cacciata per bocca di Ilary Blasi, i rimproveri morali di Alfonso Signorini, ieri il pugile ha cercato di riscattarsi spiegando con un comunicato diffuso ai media quanto aveva già provato a dire lunedì sera. Tra le righe il timore di aver perso la reputazione per sempre, di essere espulso dal corpo della Polizia penitenziaria di cui fa parte, e di vedere la carriera di sportivo finire, oltre a quella televisiva. Ricordiamo che Russo, in un colloquio notturno con Bettarini si è lasciato andare a dichiarazioni stupide (pensando di non essere sentito dai microfoni) sulle donne e in particolare sulla Ventura («le donne che tradiscono dovrebbero essere ammazzate»). «Prendo atto delle reazioni che ha suscitato la mia partecipazione al Grande Fratello Vip - scrive Russo - considerati i toni e le modalità della mia uscita di scena non posso dirmi stupito dei contraccolpi, talvolta dolorosi come pugni sul ring». Oltre alle dovute scuse nei confronti di chi è stato coinvolto dalle sue parole e delle donne in generale, il pugile si prostra soprattutto nei confronti del Ministro della Giustizia Andrea Orlando e dell'Amministrazione Penitenziaria. «Mi sento estremamente amareggiato per il fatto che la mia attuale posizione personale possa in qualche modo nuocere all'immagine della Polizia Penitenziaria». Infine invoca un minimo di attenuanti: «Avrei dovuto rendermi conto che la filosofia del programma è quella di negare in modo totale il diritto alla riservatezza e perciò non si può invocarla nemmeno quando si ritiene in buona fede di averne subito la lesione». Infine proclama di essere una persona diversa da quella che si è vista nella Casa, sportiva, leale, esempio per i ragazzi di strada e buon padre di famiglia. Chissà se le scuse produrranno effetto. Intanto il ministro della Giustizia Orlando ieri ha ribadito che «il modello a cui aspira la polizia penitenziaria è quello della polizia delle garanzie. E non è accettabile che un suo esponente dica che la donna che ha tradito il suo uomo deve morire». LR"
Una neonata morta tra la spazzatura,"Venezia Sembrano scene d'altri tempi e invece è tutto tremendamente attuale. Il cadavere di una neonata è stato trovato chiuso all'interno di un sacchetto, abbandonato tra i rifiuti, in mezzo a una discarica, in un centro di raccolta di Musile di Piave, nel veneziano. A trovare il corpicino, sabato pomeriggio, sono stati quattro operai della società di rifiuti, durante le operazioni di vagliatura della raccolta differenziata del vetro. Un'area, quella di stoccaggio, dove arrivano rifiuti e scarti provenienti dal nord e dal centro Italia, e quella bimba chiusa in un sacchetto, in avanzato stato di decomposizione, con ancora tracce del cordone ombelicale che la legava alla madre. Gli operai della ditta, quando hanno visto il corpo, hanno interrotto le operazioni e chiamato il 112. Ma l'indagine è estremamente complicata: pochi gli elementi per capire se quel corpicino sia della zona o no, e pochi gli elementi per capire se il cadavere sia di una bimba straniera, di colore. Difficile risalire anche al giorno in cui la neonata è stata abbandonata. Il decesso sarebbe avvenuto più di una settimana fa, ma il processo di decomposizione potrebbe essere stato alterato dai batteri o dal tasso di umidità e calore. Il carico di rifiuti risalirebbe ad alcuni giorni fa. Ora il Nucleo investigativo dei carabinieri di Venezia, i militari dell'Arma di San Donà di Piave con il Ris di Parma e i carabinieri del Noe (Nucleo operativo ecologico) si stanno concentrando sui tabulati e sui registri di ogni camion che ha gettato i rifiuti in quel centro. Individuato il veicolo si potrà capire in quale paese è stata gettata la neonata, salvo altre precedenti operazioni di stoccaggio. «L'area di stoccaggio spiega una fonte a Il Giornale riguarda tante zone, estenderemo le ricerche a livello nazionale e poi restringeremo il cerchio». «Sembrerebbe che non sia del Sandonatese spiega il sindaco di Musile di Piave, Susanna Silvia situazioni di disagio qui ce ne sono ma non da comportare un fatto così grave. Speriamo venga trovato al più presto l'autore perché è sintomatico di un disagio pesante e perché è giusto risalire a chi ha compiuto il gesto. Il sospetto cade su persone che ignorano che ci siano possibilità di altro tipo, anziché l'abbandono. Forse extracomunitari». Sulla neonata in settimana sarà disposta l'autopsia che dovrà stabilire le cause della morte e peggio se la bimba quando è stata gettata tra i rifiuti, era ancora viva. In provincia di Venezia già l'anno scorso, un altro neonato era stato abbandonato dietro il cassonetto dei rifiuti a Santa Maria di Sala. Il bimbo, Attilio, in questo caso si salvò. Nel 2015, invece, una neonata era stata abbandonata davanti la casa del parroco di Santa Maria di Sala. Anche lei, Martina, si salvò."
"Occhiaie, ecco i rimedi per contrastarle","Color bluastro sotto agli occhi e magari palpebre gonfie: capita spesso, e a tantissime persone, di avere questi disturbi connessi alle occhiaie , che per alcuni possono essere un vero e proprio problema. Ci sono però alcuni rimedi efficaci per contrastarle, spiegati da Ivano Luppino, dermatologo della clinica dermatologica dell’Università di Catania. Mettere del latte in un batuffolo di cotone e tamponare quest'area per circa 10 minuti può essere un buon rimedio della nonna, dato che l'alimento contiene acido lattico capace di agire immediatamente come effetto antinfiammatorio; Creme specifiche a base di retinolo allo 0,1% associate alla vitamina K1 riducono il ristagno di liquidi nel contorno occhi e quindi vanno a stabilizzare l'epidermide e il suo colore; Ridurre il fumo o meglio eliminarlo del tutto perché, provocando la produzione di metalloproteinasi, può influire sulla formazione delle occhiaie; Preferire frutta rossa , contenente polifenoli che agiscono specificatamente sui capillari; Dormire bene e nella quantità giusta di ore e ridurre al massimo la stanchezza fisica, nei limiti del possibile; Utilizzare i cerotti anti-occhiaie , che secondo il dermatologo Luppino aumentano la temperatura della zona sotto gli occhi favorendo così la penetrazione dei principi attivi; Usare fette di cetriolo sotto agli occhi può aiutare a sconfiggere le occhiaie, così come qualsiasi cosa contenente vitamina C e antiossidanti, tra cui il kiwi; Anche l' abbronzatura può diventare un alleato nel contrastarle, l'importante è non esagerare con l'esposizione solare. Dai rimedi della nonna all'alimentazione, passando per principi attivi specifici e abbronzatura: queste dunque le armi a disposizione per ridurre le occhiaie, una problematica che causa fastidio a tante persone."
Lettori scatenati: 7 su 10 rivogliono il vecchio conio,"Roma - Dentro o fuori dall’euro? Una domanda secca. Però decisi­va, soprattutto in una congiuntu­ra come quella nella quale la no­stra economia si trova ad anna­spare. Il sondaggio del sito inter­net del Giornale non lascia margi­ni di interpretazione: oltre il 70 per cento vuole tornare a un co­nio nazionale. Solo il 29 per cento crede ancora all’euro e al ruolo della moneta unica. Sono lonta­ni, insomma, i tempi di Maastri­cht ( 1992) quando nasceva la mo­neta che doveva sostituire il vir­tuale Ecu. Insomma non solo in Grecia e Spagna l’argomento tie­ne banco. Anche da noi inizia a farsi largo il movimento di ritor­no all’indipendenza monetaria. Segno non solo che la politica mo­netaria s­cricchiola da tutte le par­ti ma anche che la politica econo­mica dell’Unione Europea non riesce più ad arginare problemi di fondo come recessione e disoc­cupazione. E l’uscita dall’euro (con annes­sa sfiducia nella Comunità euro­pea) non è solo argomento forte dei nostri lettori. Basti andare a vedere i risultati ottenuti da un sondaggio commissionato al­l’istituto Swg dalla trasmissione Agorà (Rai3). Secondo i dati rac­colti, crolla la fiducia degli italia­ni nell’Ue. Quest’anno l’apprez­zamento dei nostri concittadini per l’istituzione europea si atte­sta al 32 per cento, registrando una perdita di più di 20 punti (-22%) rispetto ad appena due an­ni fa (54% nel 2010). Molto al di sotto della soglia del 50 per cento anche la fiducia degli italiani nel­l’euro, che si attesta al 35 per cen­to. Un italiano su tre sarebbe addi­rittura favorevole a che il nostro Paese esca dalla compagine co­munitaria (35 %). Non siamo an­cora alla maggioranza degli italia­ni, ma il fatto che oltre un terzo dei votanti sarebbe disposto a vo­tare sì in un ipotetico referendum dimostra come l’istituzione, nata sulle macerie della Comunità Economica Europea, non sia più in grado di rappresentare valori comuni e soprattutto obiettivi condivisi. Insomma il sondaggio la dice lunga sul grado di apprezzamen­to del modo in cui le decisioni di Bruxelles finiscono per incidere sulla vita di tutti noi. L’ingresso dell’Italia nell’Unione europea, inoltre, non avrebbe dato alcun vantaggio secondo il 36 per cento del campione, mentre il 22 per cento ritiene addirittura che la bandiera europea abbia portato qualche svantaggio. Lo stesso istituto demoscopico il giorno prima aveva presentato un altro sondaggio, commissio­nato dalla Confesercenti. In que­sto caso, però, le domande non vertevano più su giudizi relativi alle istituzioni europee, quanto su previsioni circa la loro tenuta nei prossimi mesi. Secondo questo studio il «58% degli intervistati è convinto che l’euro reggerà anche se con diffi­coltà, mentre un 11% è ancora più fiducioso e non vede pericoli di sorta. Solo il 17% è invece deci­samente pessimista». Per Confe­sercenti questa tenuta dell’euro nell’opinione pubblica italiana può rapidamente mutarsi in «eu­roscetticismo». Soprattutto se «i mercati non percepiranno che c’è vera coesione fra gli Stati mem­bri e, per quel che ci riguarda, se l’Italia non imboccherà con deci­sione un percorso di crescita». Occhi puntati, insomma, sul prossimo Consiglio europeo del 28 e 29 giugno. È dai risultati che si otterranno in quella sede che si potrà valutare con precisione se le previsioni più fosche degli eu­roscettici hanno o meno un fon­damento."
"Renzi, dai fischi delle tute blu al crollo su Twitter","Roma - Il vecchio che avanza (nel senso di «è stato messo da parte») si era dato convegno a Nembro, in provincia di Bergamo, per organizzare un singolare comitato d'accoglienza per il premier Matteo Renzi. Invitato dalla locale Confindustria, il presidente del Consiglio ha trovato ad attenderlo circa 200 operai e manifestanti della Fiom-Cgil, dei Cobas e di Rifondazione Comunista che schiamazzavano contro l'abolizione dell'articolo 18 e contro la precarizzazione del lavoro urlando «Renzi in fonderia». Ovviamente, anche l'alluvione genovese è stata usata come pretesto per criticare l'ex sindaco di Firenze. Alle auto degli imprenditori che si affollavano presso i capannoni della Persico è andata peggio con lanci di uova, farina e ortaggi. Lo spettacolo è stato replicato in serata anche agli stabilimenti Tenaris di Dalmine. La particolarità della contestazione, però, non è solo il coagularsi di sacche di dissenso nei confronti di un premier che, comunque, evidenzia ancora indici di gradimento elevati. Per organizzare i picchetti, infatti, il sindacato ha dovuto indire scioperi presso la stessa Tenaris e, tra gli altri, anche alla Brembo dell'ex vicepresidente di Confindustria Bombassei e alla Abb. Astenersi dal lavoro per contestare le riforme del mercato del lavoro suona, al giorno d'oggi, come una prassi riesumata dal Paleolitico delle relazioni industriali. E probabilmente questi rigurgiti di vetero-operaismo non scalfiscono di un millimetro le granitiche convinzioni del premier che ieri ha sparato la solita raffica di annunci sull'abbassamento della pressione fiscale sul lavoro, portandosi già oltre le rimostranze cigielline. Quasi sicuramente Palazzo Chigi sarà molto più preoccupato dei feedback , cioè dei riscontri che da circa un mese giungono ai messaggi inviati sui social network dal presidente del Consiglio. La reputazione (o reputescion , come si usa chiamarla italianizzando il termine inglese) del premier sembra perdere colpi. Nei 40 giorni che vanno dal primo settembre all'otto di ottobre, l'89% dei tweet più retwittati sul premier ha carattere negativo, l'11% è neutro e nessun commento è positivo. È quanto emerge dai dati WebPolitics , osservatorio sui personaggi politici online realizzato da Reputation Manager. Nel periodo considerato ci sono stati 188.916 «cinguettii» su Renzi, e gli argomenti più negativi associati al suo nome nei tweet sono #pd (in 16.378 tweet), #articolo18 (8.930) e #M5S (8.615). Seguono #Berlusconi (6.947) e #JobsAct (4.331) tallonati da #millegiorni (4.321) e #chetempochefa (4.312). In pratica, il pubblico dei social non ha gradito né l'eliminazione dell'articolo 18 né, tantomeno, l'azzeramento della minoranza interna durante la tumultuosa direzione del Partito democratico. Il fatto che gli sia associato Silvio Berlusconi significa che la percezione dei twitteriani è ancora legata allo schema «destra-sinistra» e non è pronta a un'intesa su una riforma così decisiva. Tant'è vero che rispetto ad agosto è calato anche l'indice di retweet (cioè il reinvio diretto dei suoi messaggi da parte dei seguaci di Renzi), sceso da una media di 13.717 a 5.449. Insomma, la cross-medialità sta diventando un boomerang, conclude WebPolitics , visto che tweet molto critici sull'onnipresenza (come questo: «Il #premier che affronta le questioni del Paese via #twitter è come il medico che opera con l'allegro chirurgo #Renzi») ricevono sempre più condivisioni. Stilettate che fanno più male delle uova della Fiom."
"Istat, l'export in ribasso: a giugno cede il 20,7% Negativo anche l'import","Roma - Le esportazioni italiane a giugno sono diminuite del 20,7% rispetto a giugno 2008 e dell’1,1% su maggio 2009. Le importazioni sono diminuite del 21,3% su giugno 2008, mentre sono aumentate dell’1,7% su maggio 2009. Secondo i dati dell’Istat, il saldo è stato negativo per 631 milioni di euro. Esportazioni in ribasso Se si considerano solo i Paesi Ue le esportazioni sono diminuite del 24,4% a livello tendenziale mentre le importazioni hanno perso il 14,1%. Il saldo è stato negativo per 779 milioni di euro, in netto peggioramento rispetto all’attivo di 1.327 milioni di euro dello stesso mese del 2008. Rispetto a maggio le esportazioni italiane verso l’Unione sono diminuite dell’1,9% mentre le importazioni sono cresciute del 3,2%. Nei primi sei mesi dell’anno le esportazioni verso l’Unione Europea sono diminuite del 26,9% rispetto allo stesso periodo del 2008 mentre le importazioni hanno perso il 22,9%. Gli scambi commerciali nel complesso nei primi sei mesi dell’anno registrano un calo del 24,2% per l’export e del 24,9% per l’import. Nei primi sei mesi del 2008 il saldo è stato negativo per 4.155 milioni di euro riducendo il passivo registrato nello stesso periodo del 2008 (7.226 milioni). Il saldo della bilancia commerciale nei primi sei mesi al netto del petrolio greggio e gas naturale è risultato positivo per 16,2 miliardi ma in diminuzione rispetto all’attivo di 23,6 miliardi registrato nello stesso periodo del 2008. Deficit in calo Scende il deficit della bilancia commerciale italiana a giugno. Il rosso, informa l’Istat, si è attestato a 631 milioni contro gli 1,028 miliardi di disavanzo segnati nello stesso mese del 2008. In particolare, le importazioni sono scese del 21,3% su base tendenziale a 25,35 miliardi, mentre le esportazioni sono calate del 20,7% a 24,719 miliardi. Nei primi sei mesi dell’anno, la bilancia risulta in passivo di 4,155 miliardi contro i 7,226 miliardi segnati nello stesso periodo del 2008. Escludendo i prodotti energetici, l’Italia sarebbe in attivo di 16,2 miliardi contro i 23,5 miliardi di un anno prima. Meno bene le cose sono andate nei confronti dei soli Paesi Ue, con un deficit pari a 779 milioni di euro a fronte di un avanzo di 1,327 miliardi segnato a giugno 2008. Le importazioni sono scese del 14,1% a 14,785 miliardi dai 17,206 miliardi di un anno prima, mentre le esportazioni sono calate del 24,4% a 14,006 miliardi da 18,533 miliardi. Il deficit dei primi sei mesi dell’anno è pari a 247 milioni."
"Berlusconi: ""Gandus nemica"". L'Anm protesta","Milano - La sinistra sulle barricate. I magistrati pure. La bandiera è il caso Mills. La protesta è contro l'intenzione manifestata dal presidente del Consiglio di riferire in parlamento sulla condotta dei giudici di Milano, in particolare della già ricusata Nicoletta Gandus. ""Non ci interessa che venga a processare i giudici alle Camere. Piuttosto rinunci al lodo Alfano e vada in tribunale a farsi processare"". Dalla maggioranza le repliche di Ghedini e Bonaiuti. Il legale del premier spiega: ""Berlusconi non vuole processare nessuno, ma fare un discorso politico"".Il portavoce di Palazzo Chigi invece attacca la ""giustizia a orologeria"". Il premier non ci sta Oggi l’ha ripetuto ai suoi interlocutori: ""Sono infuriato. I giudici? Non aspettavano che le elezioni per attaccarmi, è la solita giustizia a orologeria"". Ma quanto alla promessa di dire la propria verità in Aula ha tagliato corto: ""Non so se andrò. Se sceglierò di andare in parlamento, probabilmente andrò in Senato"". Ma è sulla tempistica che il premier riflette: è probabile che, se dovesse scegliere di affrontare l’Aula parlamentare, lo farà dopo le Europee. Poi arrivano le anticipazioni del nuovo libro di Bruno Vespa con le dichiarazioni del Cavaliere. E' una tempesta: ""È curioso sostenere che la Gandus pur essendo un mio dichiarato e palese nemico politico nel momento in cui arrivasse a scrivere una sentenza nei miei confronti saprebbe non venir meno al vincolo d’imparzialità impostole dalla Costituzione. Ma un giudice non deve essere soltanto imparziale. Deve anche apparire tale"". Quindi l'affondo: ""I nostri avvocati vennero a sapere che la Gandus era ed è un’attivissima militante di sinistra estrema e che in quanto tale ebbe a partecipare a tutte le manifestazioni di contrasto nei confronti del mio governo"". I rapporti con Mills Poi Berlusconi parla del caso Mills: ""Le mie società ne tanto meno io, avevamo ragioni per fare quel versamento a Mills che proprio con le sue dichiarazioni era stato il principale responsabile di una sentenza di condanna. Davvero un’assoluta assurdità. Con i soci e il fisco inglese Mills si inventò la storia che quei 600mila dollari non erano frutto di un’attività professionale, ma di una donazione. Mills con le sue dichiarazioni era stato il principale responsabile di una sentenza di condanna"" nei confronti delle società del premier. Berlusconi ne ha anche per i pm milanesi che ""piombarono addosso"" a Mills con un ""interrogatorio durato dieci ore"" portando l’avvocato inglese ""ormai sfinito"" e con il timore di essere arrestato a dare ""una versione di comodo per poter tornare immediatamente in Inghilterra"". Poi il Cavaliere fa una panoramica: ""Questo è solo l’ultimo dei processi che mi sono stati cuciti addosso. In totale più di 100 procedimenti, più di 900 magistrati che si sono occupati di me e del mio gruppo, 587 visite della polizia giudiziaria e della guardia di finanza, 2560 udienze in 14 anni, più di 180 milioni di euro per le parcelle di avvocati e consulenti. Dei record davvero impressionanti, di assoluto livello non mondiale ma universale, dei record di tutto il sistema solare"". Franceschini: in aula per autoassolversi Il presidente del Consiglio vuole intervenire in aula alla Camera sul caso Mills ""per autoassolversi. Io - dice dal mercato di centocelle - ho trovato una grande indignazione. Ma Berlusconi dall’inizio della legislatura non ha mai trovato un minuto per venire in aula a parlare dei problemi degli italiani. Ora vuole venire per autoassolversi e per sollevare un polverone politico"". Aggiunge Franceschini: ""Non ha mai parlato dei problemi degli italiani, ma in tre giorni ha approvato il lodo Alfano. Chi fa politica deve occuparsi dei problemi delle persone e non sempre dei suoi problemi"". Di Pietro: deve dimettersi ""Il premier si deve dimettere perché non ha titolo morale per governare"". E' questa la posizione espressa da Antonio Di Pietro, intervistato nella trasmissione di Radio3 Faccia a faccia . ""Non può passare l’idea - ha aggiunto il leader dell’Idv - che chi è più prepotente la fa franca. Inoltre è chiaro che l’avvocato Mills ha coperto con le sue bugie una colossale evasione fiscale del premier. Ora sappiamo tutti che è un dovere di chi governa fare la lotta all’evasione fiscale, sopratutto in un momento di crisi. Un evasore patentato non può guidare il Paese"".Quanto alla decisione del presidente del Consiglio di riferire in parlamento, Di Pietro si è detto contrario a questa richiesta: ""Verrà ad accusare i giudici con la sua claque da lui stesso nominata. Pretenderà una sentenza del Parlamento che condannerà i giudici. Ma tutto questo - ha concluso Di Pietro - non è accettabile"". L'Anm attacca È ""inaccettabile che da parte di esponenti politici e di rappresentanti del governo vengano rivolte invettive e accuse di carattere personale nei confronti dei componenti del collegio del tribunale di Milano e in particolare del suo presidente"". Lo sostiene la giunta dell’Associazione nazionale magistrati che in una nota esprime solidarietà ai giudici del processo Mills. La critica dei provvedimenti giudiziari ""è sempre legittima, ma è grave che vengano messi in discussione, e con questi toni denigratori utilizzati nelle ribalte mediatiche, non il merito del provvedimento, ma l’indipendenza e l’imparzialità dei giudici - afferma il sindacato delle toghe -. In questo modo si minano fondamentali principi costituzionali posti a garanzia del corretto equilibrio tra poteri dello Stato. Sorprende, ancora una volta il 'garantismo a corrente alternata' utilizzato come chiave di lettura di vicende giudiziarie che riguardano esponenti del mondo politico-imprenditoriale a fronte del disinvolto giustizialismo con cui si commentano fatti di criminalità diffusa"". La nota si conclude con la manifestazione di ""solidarietà e vicinanza"" nei confronti dei ""colleghi Gandus, Caccialanza e Dorigo"". Ghedini: ""Può parlare"" ""L’Anm fa l’ennesima difesa corporativa e dà indicazioni infondate e sbagliate: Berlusconi giustamente critica un giudice che si è già politicamente esposto attaccandolo negli anni precedenti ma che non si astiene dal giudicare un suo contraddittore politico"". Così Nicolò Ghedini, deputato del Pdl e avvocato del presidente del Consiglio, replica all’Anm. ""È evidente che c’è il diritto di critica nei confronti di chiunque: l’Anm - afferma Ghedini - critica spesso la politica così come un politico può essere critico verso la magistratura, soprattuto se politicizzata perché ha espresso giudici politici molto pesanti verso un uomo politico"". Bonaiuti: ""Giustizia a orologeria"" Ghedini, chiarisce le intenzioni di Silvio Berlusconi: ""Non ha alcuna intenzione di voler portare il processo in sede parlamentare. Credo che abbia intenzione di fare un discorso di natura politica, quindi sui problemi che si incontrano quando il codice non prevede dei rimedi ove vi siano dei giudici che hanno già espresso un orientamento di tipo politico e di contrasto nei confronti di colui che vanno a giudicare"". Il sottosegretario alla presidenza del Consiglio, Paolo Bonaiuti, a Mattino 5 sottolinea la strana tempistica: ""È un attacco politico a orologeria e il premier risponde con il calore e l’umanità che gli sono proprì"". E la linea tenuta dal capo del Pd Franceschini? ""E' un vecchio giustizialista come Di Pietro"" sentenzia Bonaiuti. Casini e il lodo ""Il premier non inchiodi la politica italiana sui suoi problemi giudiziari"". L’invito è del leader dell’Udc, Pier Ferdinando Casini. L'ex presidente della Camera sottolinea che Berlusconi non deve impegnare ""tutto il tempo della sua legislatura per parlare dei suoi problemi giudiziari. L’abbiamo messo tranquillo, stia tranquillo. Approdi in giudizio, se vuole rinunciare al lodo Alfano, oppure lo utilizzi, ma evitando di trasferire sulle istituzioni sempre e solo i suoi problemi personali. Abbiamo votato il lodo Alfano perché non inchiodasse la politica italiana sui suoi problemi personali. Lo abbiamo messo tranquillo - ribadisce - adesso metta lui tranquilli gli italiani e non parli solo dei suoi problemi giudiziari e su i suoi problemi personali""."
Per famiglie e imprese stangata da 15 miliardi,"Una stangata da 15 miliardi di euro. Per i contribuenti italiani, il prossimo triennio 2013-2015 si prospetta gravoso. Secondo una analisi del Centro studi Unimpresa su dati Banca d’Italia e ministero dell’Economia e delle Finanze, ai 4,5 miliardi di maggiori entrate tributarie previste per quest’anno si aggiungono i 5,4 del 2014 e i 4,9 dell’anno successivo. La voce maggiore di questo gettito aggiuntivo è rappresentata dall’ imposta di bollo sulle transazioni finanziarie, in totale 3,4 miliardi nel triennio, e dalle accise sui carburanti, che frutteranno 3,3 miliardi in più. Vale 1,3 miliardi, poi, l’inasprimento sulle assicurazioni (acconti su riserve tecniche). Le riduzioni delle agevolazioni fiscali per le auto aziendali garantiranno un gettito aggiuntivo di 1,4 miliardi. Ulteriori 1,4 miliardi sono assicurati dal mancato differimento di alcune imposte sostitutive. I restanti 3,8 miliardi sono derivanti da altri interventi su diversi balzelli e tributi. In totale, dunque, entro il 2015 le famiglie e le imprese devono fare i conti con un giro di vite sulle tasse da 14,957 miliardi di euro. "" Con questi dati vogliamo lanciare un appello al Governo: basta agire sulla pressione fiscale, che va assolutamente abbassata a non può essere ulteriormente aumentata. La nostra analisi non tiene conto dell’imminente inasprimento dell’Iva che tra 30 giorni, salvo miracoli, salirà dal 21% al 22%. Noi diciamo basta. Alle imprese e alle famiglie serve un segnale forte e questo segnale deve arrivare proprio dall’approvazione di un piano serio per la riduzione del carico tributario. Se ne parla tanto, ma per ora mancano i fatti "", ha dichiarato il presidente di Unimpresa, Paolo Longobardi."
"Monza, centri sociali assaltano gazebo della Lega Nord","Agguato al gazebo dei giovani padani della Lega Nord a Monza. I ragazzi stavano svolgendo un normalissimo picchetto questa mattina quando sono stati assaltati da un gruppo di manifestanti dei centri sociali e cosiddetti anti fascisti. Voltantini in terra, gazebo devastato e tavoli ribaltati. Gli antagonisti, al grido di ""fuori i fascisti dalle città"", hanno preso d'assalto il banchetto leghista quando c'erano solo due donne a presidiarlo. Il video pubblicato online mostra l'aggressione ( guarda il video ): mentre le ragazze erano impegnate a volantinare, un gruppo di centri sociali è sfilato sulla stessa piazza dove si svolgeva il presidio leghista. A quel punto è scattata l'aggressione. ""Un atto di violenza e di prepotenza che spero verrà condannato da tutti, da sinistra, altrimenti passerebbe il messaggio di questi violenti ovvero che aggredire e picchiare chi la pensa politicamente in maniera diversa dalla loro è consentito e pure accettato"", ha scritto su Facebook l'on. Paolo Grimoldi, deputato e Segretario della Lega Lombarda. ""Monza dica no alla violenza di questi delinquenti"". Duro anche il segretario cittadino leghista di Monza, Federico Arena: ""Quanto accaduto è inaccettabile, questi violenti non possono avere mano libera impunemente. Ma tra qualche mese per loro la musica cambierà, in peggio: come Lega Nord inseriremo, nel programma per le prossime elezioni Amministrative per il Comune di Monza, l'impegno a chiudere tutti i centri sociali presenti sul nostro territorio. Per questi violenti che non rispettano le regole e la democrazia non ci deve essere spazio a Monza"". Su Facebook arriva anche il commento di Matteo Salvini: ""Ecco la tolleranza dei kompagni che amano i clandestini e odiano gli italiani: aggredire, spaccare, insultare! Vergognatevi vigliacchi. Un abbraccio alle due ragazze della Lega di Monza che erano al gazebo del video e uno ai militanti di Noi con Salvini che stamattina a Roma hanno subito un'analoga aggressione"". Monza, l'assalto dei centri sociali alla Lega Nord"
"Moschea a Pisa, tutto pronto ma i residenti non ci stanno","Moschea di Pisa , sembra si sia arrivati al punto di svolta. Più di duemila cittadini pisani, e in particolare i residenti di Porta a Lucca , il quartiere all'edificazione della moschea, avevano firmato , nell’estate 2016, un referendum consultivo volto a far sì che la destinazione d'uso della zona tornasse ad essere quella di “misto residenziale/verde privato”, invece che ""luogo di culto"", come invece è stato modificato ad oggi. Un'opposizione forte, dunque, quella proveniente dai residenti della città della Torre. Il referendum in questione, però, fu all'epoca bocciato per inammisibilità. Sarebbero state irregolari, nello specifico, le procedure per le firme raccolte. Niente di fatto, dunque, ma i numeri del referendum restano lì e gli allora sostenitori non intendono mollare la presa. La prossima settimana, infatti, un odg in Consiglio comunale sulla variante urbanistica di monitoraggio offrirà l’occasione per tornare a parlare della moschea a Pisa . Anzi, sarà probabilmente l'ultima volta in cui se ne parlerà prima che la questione finisca definitivamente nelle mani dei costruttori del luogo di culto. Sui finanziatori di quest'opera, poi, l'ex consigliere comunale Diego Petrucci aveva già espresso la necessità di fare chiarezza . F ilippo Bedini , consigliere comunale del gruppo “Noi adesso Pis@ Fratelli d’Italia –AN”, e coordinatore provinciale del partito della Meloni, contrario alla moschea fin dai tempi della variante urbanistica che ha consentito di far diventare l’area dell’ex sfasciacarrozze di via del Brennero un ""luogo di culto"" per la comunità islamica pisana, rivolge un appello ""affinchè, quando nel prossimo Consiglio comunale saremo chiamati per l’ultima, definitiva volta a votare nel merito della questione, tutte le forze di quel ""centrodestra"" che si vorrebbe tanto vedere unito in prospettiva delle elezioni amministrative del 2018 si dimostrino compattamente contro la moschea a Porta a Lucca! Noi lo siamo stati dall’inizio e lo saremo fino alla fine. Ci sono temi sui quali i cittadini chiedono chiarezza e questo è uno di quelli!"". Bedini, insomma, si erge a difensore dei cittadini pisani apertamente contrari al progetto dell'amministrazione targata Partito Democratico. Una nota riguardante la questione è arrivata anche dal consigliere regionale della Toscana, sempre espressione di Fdi, Giovanni Donzelli : "" La sinistra continua a raccontare la bufala che la nascita delle moschee porterebbe ad una maggiore integrazione: indossare il velo non è una scelta personale da consentire, ma in molti casi un'umiliante costrizione per le donne, come dimostra il recente episodio di violenza accaduto nei giorni scorsi a Colle Val d'Elsa, dove sorge la moschea più grande della Toscana e dove una minorenne è stata picchiata dal padre perché si rifiutava di portare il velo. Il Pd racconta solo favole per mascherare un modello di accoglienza che fa acqua da tutte le parti. Nessuno è in grado di garantire l'estraneità di finanziatori radicali, controlli sulle frequentazioni e sermoni in italiano. In questo quadro non possiamo accettare di legittimare valori che offendono la nostra civiltà"". Dopo la battaglia per la moschea di Firenze , insomma, il partito di Giorgia Meloni apre un nuovo fronte riguardante l'edificazione della nuova moschea pisana in una zona della città, secondo quanto raccolto in queste ore, non esattamente favorevole, almeno per una parte dei residenti, al progetto. Maurizio Nerini , poi, dello stesso gruppo consiliare di Bedini, riferendosi alla zona di Porta a Lucca: "" A me e a molti di noi, non sembra che davvero sia quello il luogo ideale, in quanto molto compresso urbanisticamente. Ci sarebbe un altro posto nei pressi della zona di Ospedaletto, un luogo indicato urbanisticamente come luogo di culto, perché non sfruttare quello? Personalmente, poi, quando mi chiesero di fare una sala di preghiera per i musulmani nei pressi dell 'aeroporto, dissi che così facendo si precludevano i buddisti, gli iscintoisti, gli animisti...vedevo meglio ""una stanza del Silenzio"" dove ognuno potesse pregare il proprio Dio o sentire il proprio io se non crede. Il silenzio è un luogo sacro e spesso delle cose se ne parla troppo"". Un'apertura, in definitiva, arriva anche da una parte dell'opposizione, ma si chiede di individuare un luogo differente. Due, dunque, i piani della discussione: la bontà o meno di edificare un luogo di culto a disposizione della comunità musulmana, ma soprattutto la scelta del quartiere dove costruirla. Anche a Pisa, insomma, c'è un dibattito serrato riguardo una delle questioni che animano quotidianamente le coscienze dei cittadini italiani. C'è chi resta convinto che ci sia, tra le priorità impellenti, quella di porre un argine alla diffusione delle moschee. Il fenomeno dell'aumento esponenziale nel numero dei luoghi di culto islamici, insomma, sarebbe evidente e taluni sono convinti che l'obiettivo della sicurezza dei cittadini debba superare, in termini valoriali, la tematica dell'integrazione a tutti i costi."
"Vos Thalassa, migranti in rivolta sulla nave: ""L'equipaggio rischiava la vita""","Il caso dei 60 migranti recuperati dalla nave Vos Thalassa e poi trasbordati sulla nave Diciotti della Guardia Costiera agita e non poco le acque del governo. Se da un la to il Viminale ha di fatto chiuso il porto al rimorchiatore, dal ministero dei Trasporti guuidato da Toninelli potrebbe arrivare il via libera all'attracco. Ma in questa vicenda c'è un aspetto del tutto nuovo: la nave ha raccolto un s.o.s in una zona di competenza della guardia costiera libica. La posizione del Viminale comunque non cambia e per il momento la nave resta fuori dai nostri porti. La guardia costiera italiana - è il discorso di Salvini - non può sostituirsi a quella libica, soprattutto se i colleghi africani sono già entrati in azione. Ma sulla vicenda c'è un altro aspetto segnalato dal ministro Toninelli che ha parltao di qualche strano episodio a bordo della Vos Thalassa. Il titolare del dicastero di Trasporti e Infrastrutture su Twitter ha parlato di momenti di tensione sul rimorchiatore: ""Orgoglioso della Guardia Costiera italiana che con nave Diciotti ha preso a bordo 60 migranti che stavano mettendo in pericolo di vita l'equipaggio del rimorchiatore italiano Vos Thalassa. Ora avanti con indagini per punire facinorosi"". Dopo l'eventuale sbarco in un porto italiano scatteranno immediatamente le indagini per capire cosa è accaduto a bordo del rimochiatore. Secondo le prime ricostruzioni alcuni migranti si sarebbero ribellati per il timore di tornare in Libia. L'equipaggio dopo alcune minacce è stato costretto ad asserragliarsi sul ponte di comando. Da qui la segnalazione a Roma ed è scattato l'intervento della Guardia Costiera con la nave Diciotti. Secondo quanto riferito dal Viminale i ""facinorosi"" a bordo della Vos Thalassa sarebbero un ghanese e un sudanese."
"È morta Carol Doda, la ballerina che lanciò la moda del burlesque","L'ex ballerina statunitense Carol Doda , che oltre mezzo secolo fa lanciò la moda della danza in topless nei club per soli uomini, è morta a San Francisco all'età di 78 anni. Lo riportano i media locali, affermando che la donna è morta a causa delle complicazioni dovute a una malattia renale. Doda si esibì in topless per la prima volta nel 1964 al Condor Club di San Francisco, dove lavorava anche come cameriera. ""Lanciò la mania del topless che negli anni '60 esplose a San Francisco e in tutti gli Stati Uniti "", ha detto lo storico e scrittore Ernie Beyl al quotidiano San Francisco Chronicle. Grazie all'unicità delle sue esibizioni, Doda divenne rapidamente famosa e per questo decise anche di aumentare le dimensioni del suo seno con iniezioni di silicone . Lee Housekeeper, che per lungo tempo fu amico di Doda, ha ricordato la donna come ""un'incredibile forza della natura"" emersa all'alba della rivoluzione sessuale. Non fu tuttavia la prima spoglierellista in assoluto a ballare a petto nudo in un locale statunitense, ma fu la prima a farlo in un club dove era legalmente permesso, ha spiegato il vice direttore del Condor Mike Rickson. Doda ottenne infatti un permesso speciale dalle autorità di San Francisco per danzare a seno nudo oltre a una licenza per servire alcolici."
Il tribunale ha respinto il ricorso: il Cocoricò deve restare chiuso,"Il questore aveva deciso di chiudere il locale per quattro mesi . Una scelta contro cui si erano schierati fin da subito i proprietari del Cocoricò, il locale riccionese al centro della polemica per la morte di un ragazzo minorenne per overdose di ecstasy . Se i titolari avevano subito presentato ricorso al tribunale regionale , sostenendo che la chiusura non avrebbe risolto il problema e che l'azienda andava incontro a un danno molto importante, il tribunale non ci ha però messo molto a rispondere e questa sera ha fatto sapere di non potere accogliere la richiesta di mantenere il Cocoricò aperto. Il 10 settembre si riunirà la camera di consiglio per valutare collegialmente il provvedimento. Allora il ""principio ordinamentale, anche comunitario, di proporzionalità meglio potrà essere apprezzato"", ha scritto il tribunale regionale nel suo dispositivo, ma nel frattempo si è fatto avanti anche il Codacons. L'associazione dei consumatori ha chiesto un incontro al giudice monocratico e chiesto anche la partecipazione del questore Improta. ""Combatteremo contro il tentativo di riformare il provvedimento"", ha dichiarato, ""e contrasteremo dinnanzi ai giudici del Tar le richieste della discoteca""."
"Serie A, Sampdoria-Atalanta: 0-0","Nessun gol tra Sampdoria e Atalanta , che conquistano un punticino che non serve a risolvere i rispettivi problemi e, nel caso dei blucerchiati, ad evitare i fischi di paura e di protesta dei tifosi. Atalanta vicina al gol all'11' con Gomez, che non controlla un pallone d'oro offertogli da Diamanti consentendo l'intervento di Viviano. Risponde la Samp con Cassano, una cui conclusione deviata da Toloi per poco non sorprende Sportiello. La squadra di Montella preme di più, ma rischia sulla veloci ripartenze dei nerazzurri: al 22' Pinilla va a segno su lancio di Diamanti, ma l'arbitro annulla per fuorigioco. Ancora orobici protagonisti a cavallo della mezz'ora, con Pinilla e Dramé che spaventano Viviano. Nel finale di frazione Quagliarella, da fuori, non inquadra il bersaglio con una conclusione potente delle sue. Meno emozioni nel secondo tempo, in cui il gioco ristagna spesso e volentieri a centrocampo. Uscito Cassano per Alvarez, la Samp perde in brillantezza. Proteste doriane per un tocco di mano in area di Masiello al 17', ma Damato lascia correre. Brivido nel finale: Dodò sguscia via sulla sinistra, traversone in mezzo per la testa di Alvarez che manca clamorosamente il bersaglio. Finisce 0-0 e Marassi mugugna."
Crescono gli appassionati delle vacanze «pirotecniche»,"Sono i fuochi i protagonisti dellestate in Liguria: riti e tradizioni popolari che smuovono nella nostra regione un numero crescente di appassionati degli spettacoli pirotecnici, fino a diventare una motivazione turistica. Un patrimonio culturale della Liguria che grazie ai siti web specializzati e ai social network ha segnato, da qualche anno, la nascita di curiose e finora inedite «pirovacanze». Sono nate così le «Città liguri dei Fuochi».Dopo un censimento sul territorio fra le località interessate - al momento le adesioni sono un centinaio - gli appuntamenti sono stati inseriti nel portale web regionale del Turismo. Tra i prossimi appuntamenti lo spettacolo pirotecnico del 24 giugno, per San Giovanni Battista, a Cicagna in Val Fontanabuona. Fuochi dartificio di San Pietro anche a Genova e, sabato 23 giugno, il falò di San Giovanni a Imperia, sul molo lungo di Oneglia. A Imperia anche gli attesissimi fuochi artificiali, domenica 24 giugno, alle 22. Notti di fuoco anche a Rapallo. Da domenica 1 a martedì 3 nel centro del Tigullio si snoderanno le «Feste di luglio» di Rapallo in onore della Madonna di Montallegro. Per saperne di più lappuntamento è sul portale della Regione."
"Justine Mattera manda in delirio il web: ""Siediti dietro e goditi la corsa""","Justine Mattera non è nuova alle provocazioni, alle foto osé e ai video sexy. Ma questa volta - a detta del web - si è superata in tutto e per tutto. Come? Pubblicando sul suo profilo Instagram una foto piuttosto fuori dalle righe. Lo scatto ad alto tasso erotico mostra Justine Mattera di spalle. La biondissima showgirl americana indossa un aderente body a maniche lunghe bianco. Solo questo. Il tutto mentre è a cavalcioni di una sedia in legno. Non lascia niente all'immaginazione e si mostra in tutta la sua perfezione. E se la foto è già di per sé piuttosto esplicativa, la didascalia elimina ogni dubbio. ""Siediti dietro e goditi la corsa"", scrive accanto allo scatto. Vi lasciamo immaginare i commenti . Questa foto di Justine Mattera ha mandato veramente in visibilio il popolo del web. E quella corsa sta facendo impazzire. Ma qualcuno scrive ""beato tuo marito"". Il caso è chiuso. Visualizza questo post su Instagram Sit back and enjoy the ride. Ph @darioplozzer Bodysuit @wolford #whilewaitinginline #letitsnow #happyholidays Un post condiviso da Justine Mattera (@justineelizabethmattera) in data: Dic 21, 2018 at 7:36 PST"
Underwood dà il benvenuto a Hillary. Ed Emiliano chiede aiuto a Frank,"Ancora una volta House of Cards stupisce tutti per i legami con la realtà. Frank Underwood fa un tweet in cui dà il benvenuto a Hillary Clinton per la corsa alla Casa bianca del 2016. Si augura che ci sia un grande dibattito nazionale tra i candidati e si dice certo di vincere. Tra finzione e realtà, al tweet del finto presidente americano risponde Michele Emiliano, ex sindaco di Bari e candidato alla guida della Regione Puglia per il Pd. ""Frank Underwood aiutami per favore, trova un candidato repubblicano per le elezioni in Puglia (Italia). Io sono quello democratico, ancora da solo"". Emiliano ironizza sulle difficoltà del centrodestra. Ironia o provincialismo? Lo scopriremo solo con i prossimi tweet. Chiudete la Puglia, l'Italia, Sky @micheleemiliano @nonleggerlo @simonespetia pic.twitter.com/qDaya4VnQe — Riccardo Poli (@RickyPoli) 13 Aprile 2015"
Il costume che scolpisce Ha pannelli intelligenti per nascondere i difetti,"«Le possibilità di arrivare al dunque con un uomo aumentano quanto più sono brutte le mutande che si indossano». Era la regola di Bridget Jones che, nel primo capitolo della saga, fasciava il suo corpo in antiestetici e poco femminili mutandoni contenitivi per apparire più snella dentro il tubino. In effetti, sono passati 16 anni dall'uscita del film, e Bridget non sapeva ancora che l'abbigliamento shaping sarebbe diventato un vero e proprio trend dalla lingerie ai costumi da bagno. «Se penso al 2008, quando è nata la nostra linea modellante Bodylift, i costumi valorizzavano le curve grazie a particolari tagli strutturali, ma erano privi di dettagli colorati, inserti o stampe fantasia dice Giuseppe Musciacchio, co-amministratore delegato del Gruppo Arena oggi, invece, non c'è più differenza tra prodotti di moda e tecnici, quasi tutti i prodotti tecnici devono infatti presentare elementi di tendenza». I costumi Bodylift di Arena sono pensati per valorizzare la figura grazie a dei pannelli modellanti intelligenti che vengono posizionati in modo strategico per slanciare la figura, appiattire l'addome grazie al tessuto interno in mesh e sostenere tutte le forme di seno con differenti costruzioni di reggiseno interno. La formula vincente del brand, che propone modelli da piscina e beachwear, è la scelta del tessuto. Fin dall'inizio Arena si è affidata all'azienda made in Italy Eurojersey e al suo Sensitive® FIT della gamma Sensitive® Fabrics, composto da una elevata percentuale di fibra LYCRA® e alta memoria elastica che, proprio come farebbe il make-up sul viso, esalta le forme del corpo nei punti giusti, minimizza e contiene le curve non desiderate e avvolge la silhouette con un effetto seconda pelle grazie allo spessore ridotto del 50 per cento rispetto ai tradizionali tessuti. Eurojersey gestisce l'intero ciclo produttivo nello stabilimento di Caronno Pertusella in provincia di Varese, gli impianti di ultima generazione consentono di controllare l'intera filiera dalla tessitura alla tintoria, al finissaggio e alla stampa, il tutto riducendo al minimo il consumo di risorse naturali e l'impatto sull'ambiente. «È cambiato il modo di percepire il modello shaping spiega Musciacchio da prodotto pensato solo per le donne formose a capo che fa sentire più comode, adatto anche a un pubblico giovane che vuole semplicemente scolpire o ridefinire i contorni. La linea shaping è un settore destinato a crescere e la nostra sfida per il futuro è cercare nuove costruzioni e soluzioni strutturali. Recentemente abbiamo fatto una ricerca sul significato che le persone danno alla parola comfort e abbiamo notato che può voler dire cose diverse: per qualcuno è il bisogno di sentirsi avvolti, per altri di avere più sostegno o al contrario di non percepire il capo che si indossa. Oggi il trend dei costumi da bagno va nella direzione di modelli molto aperti e sgambati anche nella versione intera, con spalline sottili e schiena dalla scollatura profonda. La nostra mission per far sentire bene le donne è di avvicinarci al mondo moda pur mantenendo un approccio funzionale. Ad esempio, in Germania amano i costumi dal back molto aperto che rendono l'effetto modellante più difficile da creare, ma ci siamo riusciti». Del resto la percezione della bellezza cambia da paese a paese. Aspetti che soprattutto le aziende produttrici di abbigliamento shaping devono tenere conto al momento della produzione. «In un capo come il costume da bagno ci sono elementi che sono variabili per definizione afferma Musciacchio - la sgambatura alta piace soprattutto al sud d'Europa, mentre andando verso nord è più apprezzato il taglio low cut. Negli Stati Uniti, in Sud America e in Israele il regolamento impone che il tessuto sia completamente doppiato e la scelta stessa del tessuto è influenzata dal background culturale. Sempre in America, ad esempio, non usano il poliammide elastan, che rimane molto morbido addosso, preferiscono il poliestere dalla texture più ruvida ma più resistente all'acqua e al cloro»."
"Basket, Gallinari dice no alla Nazionale: salterà le qualificazioni mondiali","Danilo Gallinari dice no all' Italia , salterà le sfide di qualificazione ai Mondiali 2019 contro Polonia e Ungheria. Gallinari ha scelto l'Nba, una decisione che era nell'aria, il cestista azzurro ha rinunciato alla convocazione in Nazionale per le sfide del 14 e 17 settembre contro Polonia e Ungheria. Dopo aver reso noto le sue intenzioni al coach Sacchetti e al presidente Gianni Petrucci, il Gallo ha rilasciato questo comunicato: ''Sfortunatamente, non potrò unirmi alla Nazionale per le prossime partite di qualificazione mondiale. Rappresentare il mio paese è da sempre importante per me e non vedevo l’ora di giocare con l’Italia. I consulti con i Clippers, lo staff medico e il mio agente hanno portato però alla conclusione che è meglio io rimanga negli Usa per prepararmi al 2018-19 Nba anziché partecipare a queste partite. Il mio obiettivo è iniziare forte la stagione fin dal training camp per assumere il ruolo di leader della squadra. Auguro il meglio alla Nazionale e spero di unirmi alla squadra per i Mondiali l’anno prossimo con l’identico obiettivo: competere e vincere al più alto livello''. Un rapporto controverso quello tra Gallinari e l'azzurro, caratterizzato da infortuni, che ne hanno limitato l'impiego e qualche colpo di testa, come la squalifica dopo la rissa nell'amichevole contro l'Olanda, che ne impedì la partecipazione agli Europei. Si concentrerà ora sul training camp con i Los Angeles Clippers, alla ricerca di riscatto dopo un'annata piena di infortuni, soltanto 21 presenze nella scorsa stagione. La sua defezione si aggiunge a quella di Marco Belinelli, che sin da luglio aveva informato la federazione della rinuncia alla nazionale, per concentrarsi al meglio per l'inizio della stagione con i San Antonio Spurs e Alessandro Gentile, che si giocherà le sue chances nel training camp con i Houston Rockets. Senza le star Nba, ecco i 15 convocati che si ritroveranno sabato nel ritiro di Pinzolo per le importanti sfide di qualificazione ai prossimi Mondiali in Cina: Awudu Abass, Pietro Aradori, Paul Biligha, Christian Burns, Andrea Cinciarini, Luigi Datome, Amedeo Della Valle, Ariel Filloy, Diego Flaccadori, Nicolò Melli, Brian Sacchetti, Amedeo Tessitori, Stefano Tonut, Luca Vitali, Michele Vitali."
"Natale, boom per le offerte di impiego. Una vagonata di lavoro in arrivo","Dalle professioni più generiche a quelle più specializzate, dal magazziniere al make-up artist. Quest'anno Babbo Natale porta un cesto pieno di lavoro. A confermare un trend in crescita delle offerte di impiego nel periodo natalizio è Articolo 1, società italiana di servizi per la ricerca delle risorse umane. "" Facendo un confronto con lo stesso periodo dell'anno scorso - afferma Giuseppe Campelli, amministratore delegato di Articolo 1 - si vede chiaramente che l'anno scorso di questi tempi le richieste erano molte poche. Pochi commercianti, poche grandi catene di distribuzione, pochi grandi player pensavano alla ripresa dei consumi "". A un anno di distanza, la ruota ha cambiato direzione. ""Nel 2015, invece, le richieste di manodopera - spiega Campelli - sono iniziate già a ottobre. Un vero boom . E non solo per quanto riguarda le attività commerciali, ma anche per le attività produttive dei settori più vicini a Natale, come i regali, la cosmetica, la pelletteria, il lusso "". "" C'è quindi da parte degli operatori economici - conclude Campelli - un'aspettativa molto forte su questo Natale; si pensa, e io con loro, che assisteremo a una ripresa dei consumi e naturalmente a una ripresa dei regali natalizi, cosa sempre piacevole per tutti "". I numeri forniti da Articolo 1, in effetti, confermano la maggiore fiducia delle aziende nel periodo di Natale, espressa dalle sostanziose richieste, agli operatori del settore, di personale da poter impiegare nel tour de force previsto per le festività. Il settore che sembra avere più fabbisogno di manodopera in termini assoluti è il largo consumo che, con il suo altissimo turn over e un considerevole numero di addetti all'inventario, ha chiesto ad Articolo 1 830 profili. Dagli addetti alla cassa o alla vendita, passando per i banconisti dei reparti macelleria, pescheria, gastronomia, ortofrutta e panetteria, fino ai magazzinieri e agli addetti all'inventario (questi ultimi molto richiesti). Tutti posti disponibili nel Lazio. I negozi di moda e lusso cercano invece 420 profili, che lavoreranno a Milano, Roma, Venezia, Verona, Firenze, Bologna. Qui si va dagli addetti alla preparazione dei pacchetti ai sales assistant che parlano inglese, russo, cinese, dai beauty consultant ai make up artist. Anche l' hospitality fa la parte del leone con oltre 200 richieste e chiede per Roma e Milano addetti alla mensa, alle pulizie, chef de rang, comis di sala, camerieri ai piani. Richieste arrivano anche dal settore della sanità e dell'industria. Al primo, dall'Alto Adige alla Sicilia, occorrono infermieri e ottici/optometristi, nonché farmacisti con abilitazione per i corner. Al settore industriale servono invece autisti con patente. Infine, il settore giochi e intrattenimento richiede assistenti di sala Slot/Vlt (per le sedi di Verona, Torino, Brescia, Roma, Teramo) e tecnici raccoglitori (Torino, Milano, Parma, Teramo)."
"Amici, sfiorata la lite tra Emma e la Bertè: ""La paracula sono io""","""Scusate, mi prendo solo due minuti per riprendermi da chi ci ha appena dato dei mercenari. Io ed Elisa non abbiamo bisogno di tirare i morti per fare tv: mi disgusta sentire queste cose quando noi facciamo del nostro meglio per lanciare dei messaggi positivi per chi è a casa, lavorando a fondo con i nostri ragazzi"". Emma Marrone non riesce a trattenere il suo sfogo che la fa addirittura piangere. Il motivo? L'ennesimo attacco, stavolta un po' sopra le righe, della giurata Loredana Bertè , nei confronti del rapper della squadra bianca, Briga. Tutto inizia con due canzoni: La Guerra di Piero di Fabrizio De André e Imagine di John Lennon che Emma decide di fare cantare ai suoi ragazzi per ricordare la recente tragedia del mare in cui sono morte 900 persone: ""non vengono in Italia per rubarci il lavoro, ma per salvare i propri figli"", spiega la cantante. ""Mi ha dato molto fastidio che tu abbia cavalcato la notizia sfruttando 900 morti. John Lennon non si tocca e non ha bisogno delle tue barre"" ha attaccato la Bertè definendo il rapper dei Bianchi ""un paraculo"". A quel punto è intervenuta Emma: ""La paracula sono io, non Mattia. Gli ho chiesto io di cantare Imagine in chiave originale, proprio per dare giustizia a un qualcosa che non passasse come una notizia di tutti i giorni"". La Bertè, però, non ci sta e, ancora prima che la Marrone finisca il suo pensiero, torna all'attacco: ""Usare Lennon è stata come una bestemmia, per me"". Forse Loredana ha un po' esagerato."
E adesso l'America s'interroga,"L'amministrazione Obama ha iniziato in queste ore un'inchiesta per capire che cosa a gennaio ha portato all'uccisione di due ostaggi occidentali - l'italiano Giovanni Lo Porto e l'americano Warren Weinstein - in un attacco con i droni contro obiettivi di Al Qaeda in Pakistan. La notizia è stata resa pubblica soltanto giovedì dallo stesso presidente americano. E negli Stati Uniti è riemerso prepotentemente un dibattito che durante i suoi due mandati ha diviso l'America e l'amministrazione stessa. Ci sono due guerre che Barack Obama avrebbe voluto chiudere, ha scritto ieri il New York Times : quella in Irak e quella in Afghanistan, ma già dall'era Bush ne esiste un'altra sotto la superficie, combattuta con i droni nelle zone tribali pachistane, in Somalia, in Yemen e condotta finora dalla Cia per meglio garantire la sua segretezza (il dipartimento della Difesa ha da poco preso il controllo delle operazioni nel Corno d'Africa). A sollevare le critiche delle organizzazioni per i diritti umani internazionali, ma anche quella di opinionisti e politici, sono i danni collaterali, i civili uccisi in attacchi con i droni mirati a neutralizzare leader terroristici, comandati a distanza da una base in Nevada. Obama non ha mai voluto rivelare il numero delle possibili vittime civili. Inoltre, i detrattori del programma sostengono che nei Paesi islamici la strategia abbia aumentato l'anti-americanismo nella popolazione. Un atteggiamento critico filtrato anche nelle pellicole hollywoodiane: film e serie tv, dall'ultimo X-Men a Homeland e 24 , esplorano le controversie dell'utilizzo dei droni. «Pensiamo ancora che i droni siano una buona idea?», si chiedeva ieri il Washington Post , definendo l'operazione «una guerra per assassinio». Il sito Slate fa notare come Obama abbia assunto la responsabilità delle due morti di gennaio. Tuttavia, «non ci si deve aspettare cambiamenti». In qualche forma, i bombardamenti con i droni - elemento portante della guerra al terrorismo dell'era Obama - andranno avanti, forse anche durante il mandato del prossimo presidente. Ed è probabilmente per questo che due candidati presidenziali repubblicani in passato critici con il programma, Ted Cruz e Rand Paul, in queste ore non hanno attaccato la Casa Bianca. È meno dubitativo il più conservatore Wall Street Journal , secondo il quale non è l'amministrazione a essere responsabile per la morte dei due ostaggi: gli attacchi con i droni - scrive - servono a difendere gli Usa da possibili attentati e i colpevoli dell'uccisione di Weinstein e Lo Porto sono soltanto i terroristi di Al Qaeda."
"Centauri gentleman, in sella per beneficenza","Elegantissimi nei loro abiti in tweed, chic e decisamente molto, molto generosi. Davvero insoliti i 110 rider che ieri, a bordo di moto custom, classiche e d'epoca e con un sottofondo di musica rockabilly, si sono riuniti in mattinata a San Benedetto Po, nel Mantovano, nel Distinguished Gentleman's Ride, una manifestazione che ogni anno raduna lo stesso giorno in centinaia di città sparse per il mondo migliaia di distinti signori, gentlemen appunto, accompagnati anche da molte lady. Che girano in sella alle loro magnifiche motociclette che più lucide non si può allo scopo di raccogliere fondi e sensibilizzare sull'andrologia, in particolare la ricerca sul cancro alla prostrata e la prevenzione del suicidio, quindi i relativi programmi psicologici dedicati all'uomo. Un modo come un altro, forse più raffinato e se vogliamo socialmente impegnato, per combattere lo stereotipo del motociclista «brutto, sporco e cattivo» ma anche per mettere in contatto le comunità motocicliste esclusive. Una manifestazione che nel 2012 radunò oltre 2mila500 motociclisti in 64 città del mondo. L'evento lombardo di San Benedetto Po é l'unico in Italia che ha visto la partecipazione di due veri big: l'artista contemporanea Caterina Borghi che ha esposto una delle sue magiche installazioni rosa (nella foto dietro uno dei centauri) e il collezionista di vinili Angelo Riviera. PaFu"
Tutto ormai è razzismo Negli atenei Usa trionfa l'(auto)censura,"Con i suoi 238mila studenti, 20mila professori e 135 mila dipendenti, la University of California è uno dei fiori all'occhiello del sistema di educazione superiore negli Stati Uniti. Fondata nel 1868 a Berkeley, sulla costa orientale della Baia di San Francisco, «Cal» - come la chiamano confidenzialmente alunni ed ex alunni - è costantemente annoverata tra le università più prestigiose del mondo. Tra studenti, ricercatori e professori, nel corso della sua lunga storia ha prodotto 72 premi Nobel, 20 Academy Award e 11 Pulitzer. Prima che però vi venga l'idea, durante la prossima vacanza negli States, di farvi un giro in uno dei dieci campus che appartengono a questa autorevole istituzione accademica, ricordatevi questo piccolo particolare: vi converrà tenere la bocca chiusa. L'attuale presidente dell'Università della California, Janet Napolitano (già controverso segretario della Homeland Security durante il primo mandato dell'amministrazione Obama), ha infatti recentemente emesso una circolare con una serie di regole per studenti, impiegati e professori volte a limitare l'utilizzo di «frasi razziste o sessiste» per «migliorare la convivenza nei campus». Il documento non si limita, come spesso accade, a qualche vuota enunciazione di principio, ma entra drammaticamente nei dettagli. La frase «L'America è la terra delle opportunità» diventa una sorta di codice razzista che «contribuisce a rendere tossico il clima culturale». E non azzardatevi a ripetere il luogo comune secondo cui gli Stati Uniti sono un «melting pot», potreste venire etichettati come bianco-centrici e poco rispettosi di chissà quale tradizione tribale. Altre frasi vietate sono «Io credo che la persona più qualificata debba ottenere quel lavoro», «C'è solo una razza, quella umana» e «Perché sei così silenzioso, oggi?». Nel tentativo, evidentemente, di non offendere gli incapaci, gli alieni e i muti (anzi, scusate, i «diversamente parlanti»). Tra le frasi «potenzialmente offensive», non mancano «Da dove vieni?» e «Dove sei nato/a?», che pure dalla notte dei tempi sono l'ouverture preferita dagli studenti di tutto il mondo per attaccare bottone con i coetanei. Ma che la Napolitano ritiene insidiose trappole semantiche per sbandierare la propria presunta superiorità geopolitica. Fu proprio il campus di Berkeley, esattamente mezzo secolo fa, a dare vita al «movimento per la libertà di parola», che chiedeva l'abolizione del divieto per gli studenti di manifestare le proprie opinioni politiche. Un movimento che poi si trasformò nella contestazione studentesca alla guerra in Vietnam e che in Europa fu importato, ibridato con marxismo e maoismo, nel Sessantotto. È una tragica ironia della storia, dunque, che proprio Berkeley sia all'avanguardia di quella follia politicamente corretta che oggi rappresenta il nemico più pericoloso della libertà di parola (e di pensiero). Ma il virus P.C. non è certo confinato alla University of California. Sono almeno tre - Jerry Seinfeld, Chris Rock e Daniel Lawrence Whitney (nome d'arte: «Larry the Cable Guy») - i comici statunitensi, tra quelli più famosi, che hanno scelto di rinunciare ad esibirsi davanti agli studenti delle università, che pure tradizionalmente rappresentano un pubblico importante per chi si esercita nella nobile arte della stand-up comedy. Il motivo? Il terrore di ritorsioni da parte dei sacerdoti di questa nuova religione che vede «microaggressioni» dappertutto. «Riescono solo a dire “sessista” e “razzista” - ha spiegato proprio Seinfeld, intervistato da Colin Cowherd su Espn Radio - ma il più delle volte non hanno la minima idea di quello di cui stanno parlando». Deve aver pensato qualcosa di molto simile Val Rust, professore di «educazione comparata» in un'altra università californiana, la Ucla di Los Angeles, quando un gruppo di studenti di colore ha iniziato ad accusarlo di «comportamenti razzisti» dopo una vita passata a spiegare le differenze tra il sistema educativo scandinavo e quello delle tribù della Nuova Guinea, con un approccio «alternativo e post-moderno» perfettamente in linea con i parametri ultraprogressisti del mondo accademico. La grave colpa di Rust (a parte l'insegnamento di materie inutili)? Aver osato correggere la forma grammaticale di alcuni compiti scritti dai suoi studenti. Correzioni che, secondo i suoi accusatori, «riflettevano scelte grammaticali percepite come un'offesa alle minoranze». Dieci studenti (otto bianchi e due neri) consegnano un compito, il professore corregge alcuni vistosi errori grammaticali (a uno dei due neri), dunque il professore è razzista. Com'è andata a finire? Il professore è stato prima richiamato e poi cortesemente (si fa per dire) allontanato dall'università dietro le pressioni del «Movimento di resistenza degli studenti di colore», mentre lo studente sgrammaticato (tale Kenjus Watson) gira per i campus di tutti gli Stati Uniti a tenere conferenze sul razzismo, a spese di un fantomatico «Gruppo di dialogo interrazziale» creato in tutta fretta da Ucla. Casi come questo si ripetono con una frequenza allarmante nelle università di tutti gli States. Al Wellesley College nella contea di Norfolk, in Massachusetts, alcune «femministe arrabbiate» hanno fatto rimuovere una statua di un uomo in mutande in quanto espressione del «privilegio maschile» e «istigazione allo stupro». Allo Smith College di Northampton, sempre in Massachusetts, è stata messa al bando la parola «crazy» (pazzo), perché poco rispettosa nei confronti delle persone con handicap mentali. L'amministratore dello Stevenson College di Santa Cruz, in California, si è scusato pubblicamente perché alcuni studenti hanno organizzato una festa a tema sugli alieni in cui si mangiavano burrito («alien» in inglese significa anche «straniero» e i burrito sono un cibo tipico messicano). Alla University of New Hampshire sono state vietate le parole «omosessuale» (si deve dire «amante dello stesso genere»), «americano» (perché utilizzata come sinonimo di «statunitense») e «anziano» («persona di età avanzata»). Il fronte di questa guerra di trincea alla libertà di parola, a colpi di «microaggressioni», non si limita alle università degli Stati Uniti. Nell'ottobre dello scorso anno, agli studenti del Goldsmiths College della University of London è stato vietato di organizzare una commemorazione dell'Olocausto, perché la manifestazione sarebbe risultata «eurocentrica e colonialista». E a negare l'autorizzazione, stavolta, non è stata l'amministrazione del college, ma quella sorta di «sindacato degli studenti» (student union) che ormai monopolizza le attività di tutte le università anglofone. Con un voto di 60 a 1 gli studenti hanno deciso che «i bianchi non hanno il diritto di esprimere condanne nei confronti dei genocidi». Un giorno prima, lo stesso sindacato degli studenti aveva rifiutato di sottoscrivere una mozione di condanna nei confronti dell'Isis. Meglio terroristi che islamofobi."
Assogestioni punta sull'arte,"I numeri della finanza si sposano con i colori dell'arte. Luogo di incontro: il Salone della gestione del risparmio, voluto da Assogestioni per avvicinare le famiglie italiane al mondo degli investimenti e alle dinamiche dello stesso risparmio gestito. Il 21, 22 e 23 aprile la manifestazione ospiterà così alcune opere realizzate da artisti dell'Accademia delle Belle Arti di Brera. In occasione della tre giorni di Milano, Assogestioni ha infatti indetto un concorso per i giovani studenti dell'istituto. Il premio è intitolato: «Crisi finanziaria e risparmiatori: il valore dell'informazione e dell'educazione finanziaria come strumento per accrescere la propria consapevolezza negli investimenti». Durante il Salone saranno esposte le 20 opere più meritevoli. Assogestioni curerà, inoltre, la realizzazione di un catalogo dedicato alla mostra che sarà distribuito da Nomos Edizioni."
"""L'altra faccia di Frankenstein è il mio urlo anticonformista""","Se poi si infila gli occhialini tondi, allora parla senza freni: «Sì certo, avrei potuto ripubblicare le canzoni di Frankenstein in versione deluxe con qualche fronzolo in più, come fanno in tanti». E invece. Visto che è forse l'artista più libero in circolazione, Enrico Ruggeri si è tolto lo sfizio di fare «qualcosa che in Italia credo non abbia precedenti»: ha reinciso da capo a piedi tutti brani di quello che, secondo lui, è il suo miglior disco, e ci ha pure aggiunto quattro canzoni inedite (una delle quali, Insegnami l'amore, scritta dal sempre più sorprendente Pico Rama che detto per inciso è suo figlio). Mica poco, visto che Frankenstein è uscito neppure un anno fa. Insomma, aveva una struttura quasi prog rock, tipica dei concept album alla Genesis. Ora trasuda elettronica. E sforna un singolo (L'onda) che, udite udite, in poche ore è entrato altissimo nelle playlist dei grandi network radiofonici: «E non mi capitava da tempo», ridacchia beato perché manco lui si aspettava che questo Frankenstein 2.0 venisse fuori così bene. Per di più, caro Ruggeri, L'onda non è il tipico motivetto pop, anzi. «È uno sberleffo». E ricorda molto da vicino il suono dei Decibel con i quali arrivò al successo nel 1978. «Difatti è uno sberleffo quasi punk, uno sberleffo a un mondo nel quale tutti si preoccupano di dire la cosa giusta e non quella che pensano. Pieno conformismo. Sono interessati più ai like su Facebook che a essere loro stessi». Tutti chi, scusi? «Politici, cantanti, giornalisti. Il trionfo del politically correct». A proposito, Renzi? «Finora ha dimostrato di essere un grande comunicatore. Ora dimostri di poter realizzare ciò che ha annunciato». Nel brano In un paese normale lei canta: «Di chi ha venduto le nostre città non dovrebbe restare traccia». Molto punk. «È un atto d'amore per l'Italia in difficoltà e un atto d'ammirazione per chi, dalla Spagna all'Ucraina, cambia le cose». Lei lo fa continuamente. «Il mio limite è che dopo un po' mi stufo. Stavolta, poco dopo aver iniziato a suonare dal vivo i brani di Frankenstein, mi è venuta voglia di elettrorock e non mi sono più fermato». Avrebbe potuto aspettare un po'. «Mai stato un grande stratega. Il giorno dopo tutti i due Sanremo che ho vinto ero già sul palco a cantare: è più forte di me, seguo l'istinto». Spesso ci azzecca. Ad esempio ha voluto Dargen D'Amico in Per costruire un uomo: è uno dei rapper più lucidi in circolazione. «I suoi versi hanno il passo della poesia. Conferma che i rapper saranno i cantautori di domani». Chi l'avrebbe mai detto. «E pensare che io ero prevenuto. Ad esempio quando alla finale di Amici ho visto Moreno, non mi aspettavo niente di che. Ma poi ha rappato su 'O Sole mio raccontando la storia di suo padre e mi sono emozionato. Di certo finora i rapper si sono dimostrati più deboli come tessitura musicale». Su questo lei di certo non si tira indietro. «Beh sono nato in una band, il suono per me è fondamentale e si vede anche da quanti concerti tengo ogni anno. Stavolta parto da Trento il 23 marzo, sarò al Nuovo di Milano il 24 per finire a Reggio Emilia il 22. E ho deciso di dividere in due il concerto. La prima parte solo musicale, e canterò anche brani inconsueti come Trans del 1991. E la seconda più dialogata con il pubblico, che mi potrà fare le domande via Twitter». Ruggeri non si fa mancare nulla. «Questa è stata la trentunesima volta che sono entrato in uno studio di registrazione e, se mi piace un'idea, la mia risposta preferita è: perché no?»."
"Costa Azzurra, l'ereditiera Pastor ferita in un agguato","La Costa Azzurra come il Far West. Colpi d'arma da fuoco esplosi contro un'auto in fuga, un'anziana ereditiera gravemente ferita e il suo autista che lotta tra la vita e la morte. Vittima dell'agguato è Hélène Pastor , 77 anni, esponente di una delle famiglie più in vista del Principato monegasco. Nella prima serata di ieri l'ereditiera transitava sulla sua Lancia Voyager davanti all'ospedale Archet di Nizza, quando la vettura è stata raggiunta da diversi colpi d'arma da fuoco, sparati da una mano che resta ancora anonima. Nella sparatoria è stata ferita anche una terza persona. La polizia riferisce che l'agguato è stato portato a termine da due persone che si sarebbero poi allontanate ""tranquillamente"". Anche se per il momento l' agguato non è ancora stato rivendicato, si parla di una pista legata all'espansionismo immobiliare della 'ndrangheta in Costa Azzurra. Nel 2012 erano stati sciolti per infiltrazioni 'ndranghetiste i due comuni di Ventimiglia e Bordighera, nelle immediate vicinanze del confine francese; inoltre il latitante Antonio Lorusso, tra i più pericolosi boss della camorra, è stato arrestato proprio a Nizza lo scorso aprile."
"Muore dopo intervento al cuore, medico accusato di omicidio volontario","Sono accuse gravissime quelle mosse dalla procura di Brescia contro il primario della Cardiochirurgia universitaria dell’Asst Spedali Civili. Il medico, Claudio Muneretto , 60 anni, è indagato per omicidio volontario aggravato da premeditazione e futili motivi e falso ideologico. Avrebbe - scrive il Corriere della Sera - eseguito un intervento contro ogni linea guida previsto in casi del genere su una paziente, Angiola Maestrello, 57 anni, poi deceduta, e manomesso la sua cartella clinica. I fatti risalgono allo scorso anno, quando la 57enne scoprì di avere un difetto del setto interatriale. Non una patologia grave ma che potrebbe diventarlo in futuro. La donna si rivolse al Civile di Brescia e alla clinica Cardiochirurgica diretta dal dottor Muneretto. L'8 febbraio, il giorno dell' intervento , le cose in sala operatoria precipitarono e la paziente venne sostenuta nelle funzioni vitali dall’Ecmo, l’apparecchiatura per la circolazione extracorporea indispensabile in caso di una grave insufficienza cardiaca o respiratoria. Le sue condizioni erano disperate e Muneretto prese la decisione di staccare la paziente dal macchinario e trasferirla al Centro Trapianti di Padova: una procedura che, secondo la procura di Brescia, avrebbe segnato il destino della signora Angiola. In particolare, per il pm il medico avrebbe operato questa scelta non per tutelare la vita della paziente ma solo per un calcolo personale , per non correre il rischio di fare morire la donna presso il proprio reparto, con conseguente perdita di credibilità e di pazienti futuri. L'accusa di falsificazione della cartella clinica, invece, riguarda un'annotazione in cui il cardiochirurgo dichiarava di essere stato presente in sala operatoria dalle 13,46 alle 15,30 ""mentre, invece, si trovava prima nel suo ufficio in ospedale e poi presso il dipartimento di Scienze Cliniche dell’Università"" . Non basta. Durante il trasporto, in ambulanza, della paziente in fin di vita a Padova, gli operatori sanitari che l'accompagnavano si scattarono alcuni selfie che finirono in una chat interna al reparto, con strascico di polemiche e provvedimenti disciplinari. ""Sono tutte accuse infamanti che non stanno né in cielo né in terra. Mi difenderò da queste falsità che sono solo il frutto di vendette architettate nei miei confronti da persone che lavorano all’interno dell’ospedale. Il mio primo obbiettivo quando mi alzo la mattina è fare il bene dei miei pazienti"" , dichiara al Corriere il dottor Claudio Muneretto, pronto alla battaglia."
Il principino George cambia scuola e va a Londra: costerà 4500 sterline a trimestre,"Il principe George, figlio di William e Kate e terzo in linea di successione al trono del Regno Unito, comincerà la scuola a settembre nella zona sudovest di Londra. A darne l'annuncio su Twitter è l'account ufficiale di Kensington Palace. Il principino , tre anni, frequenterà la Thomas's Battersea. Questa scelta rompe con la recente tradizione familiare di mandare i giovani reali alla Wetherby School di Notting Hill, che è stata frequentata sia da William che dal fratello Harry. La decisione giunge dopo che a gennaio William e Kate hanno scelto di stabilirsi a Londra, lasciando la residenza di Anmer Hall, in Norfolk, nell'est dell'Inghilterra, dove vivevano precedentemente. Il costo della scuola è di 4.500 sterline a trimestre e il motto ""essere gentili con gli altri bambini"". Il piccolo George lascia così l'asilo Montessori in Norfolk mentre la nuova scuola ha fatto sapere di essere onorata di accogliere come nuovo alunno sua altezza reale. ""Il Duca e la Duchessa di Cambridge ci hanno fatto sapere che, per quanto possibile, vorrebbero che George riceva gli stessi insegnamenti di tutti gli altri alunni e che loro stessi possano inserirsi nella vita scolastica"", scrive in una nota dei direttori della scuola Ben e Tobyn Thomas inviata a tutti i genitori."
"L'ex grillino attacca la Raggi: ""Espressione dei poteri forti""","""I 5 stelle dicono che la Raggi è sotto attacco perché si mette contro i poteri forti, ma forse lei stessa è espressione di questi poteri forti. Resto sorpreso da questa continuità della sindaca Raggi con persone come il vice capo di gabinetto Marra, che hanno avuto a che fare con la giunta Alemanno. Raggi, per potersi candidare, aveva taciuto del suo passato in uno studio legale vicino a Previti"". Non le manda a dire Luis Alberto Orellana , eletto con i Cinque Stelle e poi fuoriuscito (o meglio espulso) nel febbraio 2014. In una lunga intervista a LaPresse spiega i motivi che lo inducono a sostenere che la Raggi sia espressione di quei poteri forti che dice di combattere. Le bugie della Raggi sul caso Muraro Orellana era presente alla audizione in commissione Ecomafie che ha visto protagoniste la Raggi e la Muraro . ""Sono rimasto attonito di fronte alle loro dichiarazioni - dice-. Hanno ammesso di sapere delle indagini sull' assessore Muraro solo perché costrette dal fatto che le loro dichiarazioni rese in ecomafie sarebbero state acquisite dalla procura: dire il falso sarebbe stato grave. Senza questo avrebbero continuato a negare. Siamo dovuti arrivare a questo punto"". Poi critica le regole del Movimento che la sindaca sembra non dover seguire. ""Raggi non doveva prima dirlo ai cittadini e a Grillo, con cui ha fatto un contratto, vincoli accettati per essere candidata, accettando poi anche il minidirettorio? - si chiede Orellana - Raggi doveva informare e correre a dirlo a Grillo . E ieri è venuto fuori che invece non lo ha detto né a Grillo né al direttorio, solo ad alcuni del minidirettorio"". La morte del grillismo Il grillismo di cui si era fatto portavoce non esiste più. ""Alla luce del caso della Giunta Raggi a Roma e della vicenda dell'assessore Muraro, vedo invece una involuzione sempre piu negativa. E quindi mi son convinto che il M5S è una presa in giro, ed è meglio che finisca e si riparta. A questo punto non so chi e come possa ripartire, ma non certo con questo M5S. Raggi non è trasparente, lo abbiamo visto ieri in commissione Ecomafie. E il M5S si è rivelato una grande presa in giro rispetto ai valori che professava e in cui io avevo creduto"". Un Movimento guidato dalle paranoie, dalle paure di inciuci, forse incapace di governare. ""La situazione di oggi nella giunta Raggi è figlia di ciò che accadeva tempo fa. Già allora c'era una atmosfera paranoica, una chiusura paranoica, una visione in cui tutto il mondo era contro i 5 stelle. Si inventava un nemico esterno, i poteri forti, per non easere trasparenti, cadendo in palese contraddizione coi principi del movimento. Io e i 4 colleghi senatori del M5S espulsi con me fummo accusati proprio di volere fare una corrente"". ""La Raggi faccia un passo indietro"" Infine Orellana chiede alla sindaca di fare ""un passo indietro"" e di presentarsi ""in consiglio comunale a chiedere di nuovo la fiducia e a verificare se ce l'ha. Se non ce l'ha, a Roma può arrivare un commissario. Io ho capito che anche molti suoi consiglieri dei 5 stelle sono rimasti perplessi""."
"Gdf, indagini a tappeto: 800 indagati per evasione c'è anche Rocco Siffredi","Roma - Indagini a tappeto della Guardia di Finanza con l’entrata in vigore dello scudo fiscale con centinaia di persone oggetto di due diverse indagini delle Fiamme Gialle perchè sospettati di evasione fiscale internazionale. In un’indagine che ha già portato lo scorso maggio all’arresto di 5 persone, sono state rintracciate ingenti somme riciclate ritenute il frutto dell’evasione fiscale di industriali delle province di Forlì, Bologna, Rimini e Pesaro. Parallelamente i finanzieri hanno avviato controlli fiscali nei confronti di 130 persone che hanno trasferito a San Marino capitali per 50 milioni di euro frutto probabile di evasione. Anche un noto pornoattore C’è anche l’ex porno-attore, Rocco Siffredi, oggi imprenditore cinematografico, tra le persone nel mirino della Guardia di Finanza di Chieti, guidata dal colonnello Gioacchino Angeloni, in una indagine sulla evasione fiscale all’estero. L’ex porno-attore è sottoposta a verifica delle fiamme gialle e deve giustificare di aver occultato all’erario redditi per centinaia di migliaia di euro attraverso la fittizia istituzione di società in ""paradisi fiscali"" (in particolare, in Ungheria). Per effetto delle indagini delle Fiamme gialle l’ex attore non potrebbe più chiedere di far rientrare in Italia le somme evase con le agevolazioni dello ""scudo"". Solo, infatti, chi è nelle condizioni previste dalla legge (non è stato cioè già scoperto dal Fisco) potrà rimpatriare o regolarizzare - entro il 15 aprile 2010 - i patrimoni e le disponibilità finanziarie detenute illecitamente all’estero. Dagli accertamenti effettuati sul conto dell’uomo e di sua moglie - ex pornodiva fino al 2005 - è emerso tra l’altro che i due, residenti fino al 2005 in provincia di Chieti, avrebbero fissato la propria dimora a Roma, in una villa risultata intestata ad una società britannica, anch’essa oggetto di indagini."
"Veronica Panarello: ""Mio marito ha un'amante""","La vicenda di Veronica Panarello in carcere con l'accusa di aver ucciso suo figlio Loris si tinge di rosa. Secondo un’intercettazione ambientale, diffusa da Mattino Cinque, Veronica Panarello, in carcere con l’accusa dell’omicidio del figlio, si sfoga con una detenuta e un’assistente penitenziaria a causa di alcune voci di paese che diffondono un’indiscrezione: ""Davide Stival ha un’amante"". Veronica Panarello, sapendo perfettamente di essere int ercettata, si dichiara non così stupita del fatto che suo marito possa avere un’altra donna e aggiunge di avere anche un’idea sulla sua identità. Sottolinea anche i grandi dubbi sulla sua fedeltà sei mesi prima che Loris venisse ucciso. “Se le cose stanno così se ne deve andare per la sua strada – ha dichiarato la Panarello – Non lo voglio più vedere, lotterò solo per i miei figli”. Nella stessa intercettazione, Veronica, dopo aver dichiarato l’infedeltà del marito, si domanda perché gli inquirenti non seguano altre piste investigative. “Quelle della Panarello son tesi assurde e stravaganti, basate sul nulla – ha commentato l’avvocato di Davide Stival, Daniele Scrofani – e non meritano di essere commentate”. Insomma a quanto pare il marito di Veronica avrebbe una storia con un'altra donna. E lei in carcere è sempre più sola..."
A Roma arriva il cassonetto per i regali di m...,"""Raccolta differenziata: regali di m..."". Questa è la scritta apparsa su un cassonetto addobbato in tema natalizio a Monteverde, quartiere di Roma. Come spiega Il Messaggero l'iniziativa è opera di abitante di via di Valtellina che ha voluto aiutare i romani che il 25 dicembre hanno ricevuto doni sgraditi e che ora sapranno dove gettarli via. La foto del cassonetto, condivisa sulla pagina Facebook ""Sei di Monteverde se..."" è diventata virale in poche ore. ""Geniale e anche molto utile"" hanno ironizzato i romani sul web. E così, mentre i sacchetti di immondizia continuano a imperare sulle strade della Capitale c'è chi si prende gioco dell'Ama, la municipalizzata dedita alla raccolta dei rifiuti."
Film del weekend: I miserabili,"La versione su grande schermo del musical ""I miserabili"", basato sull'omonimo romanzo di Victor Hugo, ha la potenza emotiva di un'opera lirica. Tom Hooper, già premio Oscar per ""Il discorso del re"", dirige qualcosa di maestoso ed epico in cui l'accuratezza la fa da padrone. Il flusso musicale quasi ininterrotto, le scenografie imponenti, il serio approccio storiografico e la perfezione formale regalano uno spettacolo interessante e visivamente coinvolgente. Il problema è che forse non saranno molti gli spettatori lieti di immolarsi a centossessanta minuti cantati in lingua inglese e sottotitolati in italiano. Francia, XIX secolo. L’ex detenuto Jean Valjean (Hugh Jackman) è ricercato da anni dallo spietato Javert (Russel Crowe), rappresentante della giustizia che non gli perdona di aver violato la libertà condizionata. Quando Valjean decide di fare da padre a Cosette (Amanda Seyfried), orfana di una povera operaia, Fantine (Anne Hathaway), finita a far la prostituta per mantenerla, i loro destini vanno a intrecciarsi agli avvenimenti insurrezionali anti-monarchici della Parigi dell'epoca. Sono i concetti sempreverdi e universali a fare della storia concepita da Hugo qualcosa di appetibile al pubblico di latitudini ed epoche diverse. Temi come giustizia, miseria, guerra di classe, amore, riscatto e fede, ma soprattutto il bisogno di credere nella possibilità di redenzione dell'essere umano, rendono sempiterno il fascino di questo melodramma. Questa sua resa su grande schermo però rischia di essere un castigo per chi non sia appassionato di musical o non sia particolarmente predisposto alla riscoperta di un classico. Ciò detto, Jackman è sorprendente nel ruolo più impegnativo della sua vita: vocalmente all'altezza, esprime forza e trasuda dignità emozionando in ogni scena. Anne Hathaway, che interpreta Fantine, si è preparata al ruolo perdendo dodici chili e sfoderando, oltre alle notevoli doti canore, il bagliore un po' disperato che da sempre aleggia nei suoi grandi occhi. Il piano sequenza di quasi cinque minuti stretto sul suo viso emaciato nell'assolo ""I Dreamed a Dream"", uno dei momenti più commoventi e riusciti del film, le varrà quasi sicuramente un Oscar. Russel Crowe invece è l'elemento dissonante in mezzo a tanta perfezione; ha un tono monocorde nel cantare ed è forse poco espressivo per incarnare la nemesi del protagonista; eppure questo sembra conferire al suo personaggio una certa vulnerabilità; come se la sua poca prestanza vocale tradisse l'inconsistenza della sua ferocia e donasse più spessore psicologico al suo crudele e inflessibile Javier. La scelta audace di girare facendo cantar dal vivo i protagonisti ha reso più vibrante l'interpretazione di ognuno di loro. Il potere della narrazione e la forza della musica sono innegabili, ma lo è altrettanto la sensazione di intorpidimento che sopraggiunge dopo la seconda ora in sala. Ad ogni modo, il fatto che ""I miserabili"" siano l'epopea dello spirito di sopravvivenza dell'essere umano, aiuta a rimanere stoicamente seduti fino alla fine."
"Torino, sciacalli in azione: due persone denunciate","La finale Real-Juve è stata seguita da circa 30mila persone accalcate a piazza San Carlo . Fin dall'inizio gli organizzatori hanno più volte richiamato inutilmente tifosi indisciplinati che si erano arrampicati sui lampioni e sulla statua equestre di Emanuele Filiberto al centro della piazza. Prima della gara alcuni tifosi avevano anche acceso fumogeni e lanciato lattine di birra verso il maxischermo. In piazza a molti tifosi è stato consentito di portare bottiglie di vetro e la gran parte dei ricoverati in ospedale lamenta ferite da taglio. Anche al pareggio di Mandzukic altri tifosi hanno acceso fumogeni in piazza. Il panico si è scatenato poco dopo il 3-1, intorno alle 22,15. Testimoni, posizionati nei pressi del caffè Torino, hanno riferito di esplosioni, probabilmente dovute a petardi. Si è sparsa la voce di un attentato ed è cominciato il fuggi fuggi, soprattutto verso il maxischermo e verso i portici laterali. La piazza, dopo il 3-1, si è progressivamente svuotata e sono rimasti sul terreno centinaia di zaini, cocci di vetro, scarpe, borse, portafogli. In azione alcuni sciacalli , fermati da cittadini intervenuti volontariamente senza l'apporto delle forze dell'ordine. Gli stessi cittadini hanno creato dei mucchi per radunare tutti gli oggetti personali sparsi nella piazza. Dopo la partita evidenti tracce di sangue erano sul selciato, non solo a piazza San Carlo, ma addirittura a via Roma fino alla stazione di Porta Nuova. Torino, sciacalli in azione: ""Abbiamo perso 100 euro"" ""Stanno continuando ad arrivare ambulanze - ha raccontato un testimone - ci sono molti ragazzi feriti, qualcuno forse anche grave. Per terra sono rimaste tantissime scarpe e molti zaini. Ci sono sciacalli che ne stanno approfittando, è il caos"". Due sciacalli sono stati denunciati dalle forze dell'ordine perché sorpresi a rovistare tra scarpe e zaini, borse e portafogli che si trovavano nei diversi punti di raccolta allestiti in piazza San Carlo dove venivano portati gli effetti personali persi dalle persone in fuga e recuperati un po' ovunque nella piazza e nelle vie intorno."
"Narco traffico, in Messico metà dei poliziotti sono corrotti","Uno su due. Il 49,4 per cento dei poliziotti messicani è “non raccomandabile”. Ovvero impreparato, addestrato male e spesso corrotto. L’ha ammesso davanti al Parlamento il presidente del Messico, Felipe Calderón, presentando i risultati di un’inchiesta sulla “salute” delle forze dell’ordine nel paese. A poche settimane dalle dimissioni di Guillermo Prieto, il comandante della polizia di Ciudad Juarez, principale crocevia del narcotraffico, la penisola centroamericana è sempre più in ostaggio dei signori della droga. Prieto ha mollato la battaglia dopo che era stato ufficialmente condannato a morte da un clan, insieme ad altri 22 agenti intoccabili. Sette di questi, nel frattempo, sono stati uccisi. IL SANGUE Ormai di combatte ovunque. Anche a Puerto Escondido, ad Acapulco, a Puerto Vallarta, mentre migliaia di turisti americani ed europei la mattina dormono sulla spiaggia e la notte ballano in discoteca. La chiamano “la guerra de los cuernos de chivos”, “la guerra delle corna di vacca”. Metafora che richiama il caricatore ricurvo da 70 colpi del Kalashnikov, l’arma preferita dei narcotrafficanti messicani. Una guerra che si combatte strada per strada, casa per casa, tra i sette grandi cartelli della droga. Scoppiata nel 2001, ha lasciato sul campo oltre 12 mila morti, 3.600 solo nell’ultimo anno e mezzo. In media, una vittima ogni due ore. IL BUSINESS Mentre cresce il bilancio dei morti, cresce di pari passo e in progressione esponenziale il peso della produzione messicana di droga nei mercati internazionali. Marijuana, cocaina, eroina, metanfetamine. Un giro d’affari da 20 miliardi di euro all’anno. Principale mercato di esportazione, naturalmente, i confinanti Stati Uniti. In pratica, il Messico sta diventando quello che era la Colombia fino agli anni Novanta: un narco-Stato. Per questo la guerra è così sanguinosa, perché chi vincerà tra i 7 cartelli concorrenti dominerà il Paese. LE PROSPETTIVE Il conservatore Calderón è stato eletto per riportare la legalità, con tutti i mezzi. Compreso l’esercito. Intanto gli Stati Uniti hanno annunciato un intervento straordinario per aiutare il Paese vicino nella lotta al narcotraffico. Sono pronti a investire su questo fronte, nonostante la crisi economica, 350 milioni di dollari. Uomini e mezzi verranno inviati direttamente oltre confine, a partire da Tijuana, la capitale della droga a pochi chilometri dalla frontiera. Il piano ricorda il supporto offerto degli Usa alla Colombia, quindici anni fa. Allora l’intervento riuscì, molte coltivazioni furono smantellate e il business subì un colpo pesante. La grande industria della droga si riorganizzò più a nord, al di là dello stretto di Panama. Proprio in Messico."
Notre Dame cade a pezzi ma la Francia non fa niente per salvarla,"Vergogna. Non c'è altra parola per commentare il degrado in cui versa la cattedrale di Notre-Dame di Parigi, che come racconta la corrispondente di Repubblica dalla capitale francese Anais Ginori sta cadendo letteralmente a pezzi nell'indifferenza dello Stato francese. La basilica più importante di quella Francia un tempo definita ""figlia primogenita della Chiesa"" è prostrata. Dimenticata, umiliata, abbandonata. Lasciata a sgretolarsi, pietra su pietra, a oltre un secolo e mezzo dall'ultimo restauro. La manutenzione spetterebbe allo Stato francese, che con la legge del 1905 sequestrò i beni della Chiesa e ne assunse la proprietà ma oltre 112 dopo non trova i soldi per mantenerli come la pietà religiosa e il rispetto per la storia e la cultura imporrebbero. La corrispondente di Repubblica racconta di statue e doccioni crollati a terra e mai restaurati; racconta di arti rampanti pericolanti e di balconate che crollano. La cattedrale raccontata nell'omonimo romanzo di Victor Hugo rischia di sbriciolarsi sotto gli occhi del mondo ma i politici francesi, cronicamente malati di laicismo , preferiscono non farsi vedere troppo vicini alla chiesa. Certo, fare pagare un biglietto ai dodici milioni di visitatori che ogni anno ne varcano i portoni sarebbe di gran lunga la soluzione più facile ma a Notre Dame specificano, con grande dignità, che mettere un prezzo all'ingresso significherebbe ""stravolgere la natura del luogo."" Con l'acuirsi della minaccia terroristica i costi della sicurezza sono ulteriormente lievitati e il ricavato dalla vendita dei biglietti per salire alle due torri basta appena per coprire i costi vivi della manutenzione e della celebrazione delle otto Messe quotidiane. Il denaro necessario a un restauro è tanto: 150 milioni di euro, che ora si spera di raccogliere in America perché in Francia sono in pochi quelli disposti a metterci la faccia e ad associare il proprio nome al restauro di un bene religioso così complesso. Con grande sforzo, la Sovrintendenza ha ottenuto almeno lo stanziamento del denaro necessario per mettere in sicurezza la meravigliosa facciata gotica, che minacciava direttamente i passanti che ogni giorno attraversano il sagrato a piedi o in bicicletta. Ma per il resto della cattedrale, non c'è ancora nessuno disposto a mettersi una mano sul portafoglio. E ancora prima, sulla coscienza."
Napoleone III forse non era così «bischero»,"«Non era mica un bischero, sapete». Con queste parole lo storico Franco Cardini apre la sua biografia di Luigi Carlo Napoleone Bonaparte, Imperatore dei Francesi e arbitro dei destini europei dal 1851 al 1870: Napoleone III (Sellerio, pagg. 192, euro 12). Parole apparentemente buttate lì alla buona, tipiche dellinguaribile spiritaccio toscano di Cardini, che valgono però tanto oro quanto pesano per cancellare finalmente la «leggenda nera» che da troppo tempo pesa sulla vicenda del nipote del vincitore di Austerlitz. Conservatore e progressista, audace artefice del colpo di Stato del 1851 che strappò la Francia dallanarchia sociale del 1848, fiero dellaura di parvenu che le altre teste coronate non si stancarono mai di rimproverargli, grande giocatore dazzardo sul tavolo del gioco diplomatico, Napoleone III fu il creatore di un modello di governo originale, sicuramente non assimilabile alle esperienze della destra tradizionalista, che non si estinse con la sua scomparsa. In Francia, da de Gaulle a Nicolas Sarkozy (ma anche fuori di Francia) quel modello continua a riproporsi tutte le volte che le disfunzioni della «democrazia latina» impongono una soluzione alternativa fatta di antipolitica non illiberale, di costituzionale antiparlamentarismo, di leaderismo plebiscitario, populistico, carismatico ma anche di modernizzazione della dinamica sociale, di antagonismo verso i tradizionali «poteri forti», di volontà di realizzare i presupposti di un«economia sociale di mercato». La sua politica machiavellica, che gli fruttò il soprannome di «Sfinge delle Tuileries», il suo eterno oscillare tra i più cinici calcoli della Realpolitik e il sincero attaccamento al nuovo principio di nazionalità, favorirono la creazione del nostro edificio unitario, che pure Napoleone III non avrebbe voluto veder sorgere, preferendogli una più debole struttura confederale, forse meglio idonea ad organizzare politicamente unItalia ancora fortemente legata allantico mosaico delle «piccole patrie» e fieramente avversa, nella sua stragrande maggioranza, alla «conquista regia» dei Savoia. La sua perspicacia e la sua ambizione di restituire alla Francia il ruolo di superpotenza mondiale si prefissero lobiettivo di mutare lassetto geopolitico del Vecchio e del Nuovo Continente, con la guerra di Crimea del 1854 e con la spedizione messicana del 1861, senza riuscirvi, ma produssero la nascita della Romania e una diversa dislocazione politica dei Balcani, contribuendo alla trasformazione dellImpero asburgico in Impero mitteleuropeo. La sua contesa con la Prussia di Bismarck, infine, determinò, con la tragica sconfitta di Sedan del 1870, la formazione del Reich tedesco e preparò linquieto scenario internazionale che avrebbe condotto alle due guerre mondiali. Ma non è tutto. Il grande disegno dellultimo Bonaparte fu anche quello di costruire un Commonwealth mediterraneo, cementato da una forte «intesa latina» tra Francia, Italia, Spagna, Portogallo, esteso allAfrica settentrionale, alla Siria, al Libano, nel quale alle popolazioni arabe sarebbero stati riconosciuti gli stessi diritti dei cittadini francesi. Un progetto, che Cardini giustamente valorizza per la sua modernità, e che ha fatto recentemente dire a Sarkozy, a proposito di Napoleone III, dell«impossibilità di realizzare il sogno dellunità europea senza arrivare, allo stesso tempo, a compiere quello dellunità mediterranea». eugeniodirienzo@tiscali.it"
Perquisito il Campidoglio. La Raggi braccata dai pm,"Le fiamme gialle fanno mercoledì una perquisizione in Campidoglio? La vicenda alla sindaca di Roma sembra «ridicola», perché lei non ha «nulla da nascondere». I pm indagano sulle nomine probabilmente irregolari dei suoi fedelissimi Salvatore Romeo e Raffaele Marra? Virginia Raggi parla di «atto dovuto» e trova «simpatico» che tutto nasca dall'esposto del suo ex capo di gabinetto Carla Raineri, indotta alle dimissioni dopo la bocciatura di un parere dell'Anac a settembre, proprio per essersi opposta a quelle nomine. C'è alto rischio di un'accusa di abuso d'ufficio? La primadonna del Campidoglio definisce «interessante» che «l'unica persona che sia stata nominata con una procedura irregolare stia ora levando gli scudi» e confessa candidamente che lei la Raineri intendeva «nominarla con un'altra procedura», come se in Comune comandasse qualcun altro. La sindaca grillina fa spallucce, minimizza, di fronte alla bufera. E mette nei guai ancora una volta il M5S, che intanto cerca in ogni modo di dimostrare che può andare al governo del Paese. Beppe Grillo, a Roma per una riunione con i vertici del M5S, prova a prendere le distanze dicendo che il blitz è affare del Comune. Poi, al solito, spiega che il movimento è «sotto attacco» e i giornalisti non capiscono nulla. Gioca sulle parole: «Si inventano vere e proprie bufale. Quanto riportato da tutti i media è falso. Non c'è stata nessuna perquisizione in Campidoglio, si è trattato di una semplice acquisizione di atti». Ricorda la Muraro, che quando le chiedevano se era indagata (lo era e lo sapeva) per mesi ha risposto: «Non ho ricevuto un avviso di garanzia». Ecco ora l'ha ricevuto, il 21 dovrà rispondere al pm Alberto Galanti su 5 contestazioni per reati ambientali ed è stata obbligata a dare le dimissioni, perché non poteva mentire più. La Raggi, che l'ha sempre difesa, ne assume le deleghe e assicura «che l'attività di risanamento di Ama prosegue». Ma un altro fatto grave dice il contrario. Si parla insistentemente dell'intenzione del direttore generale di Ama Stefano Bina di dare le dimissioni. Nominato il 22 agosto, già il primo settembre stava per seguire l'esempio dell'ex amministratore unico Alessandro Solidoro, che lasciò il posto con la Raineri, il superassessore al Bilancio Marcello Minenna e i dirigenti di Atac. Pare non tollerasse lo strapotere della Muraro, come Bina. Con un Campidoglio che perde pezzi in continuazione, un'aula comunale in cui si sfiora spesso la rissa, le società partecipate nel caos e l'incombere delle inchieste della magistratura, c'è poco da ridere. La visita della Finanza conferma la pesantezza delle accuse sulle manovre del «raggio magico», ma Virginia dichiara «assoluta serenità». Eppure, la polizia giudiziaria specializzata in reati contro la Pa ha sequestrato scatoloni di atti e documenti per andare a fondo sulle nomine dei suoi dirigenti. Come il capo della segreteria della Raggi, Romeo, che ad agosto si è fatto promuovere e triplicare lo stipendio tagliato ad ottobre, per le proteste, con una procedura bocciata lo stesso mese dall'Anac. Come l'ex vice capo di gabinetto Marra, ora al vertice del Personale, che pare non abbia i requisiti da dirigente. Raffaele Cantone ha chiesto al responsabile Anticorruzione del Comune gli atti per una verifica, dopo la nomina del fratello Renato alla guida della direzione Turismo e i 15 giorni per rispondere sono già scaduti. Altri guai per la Raggi sono dietro l'angolo, perché l'amico Raffaele non ha rispettato l'obbligo di astenersi, quando si tratta di parenti. La Procura procede contro ignoti e non indica ancora il reato, ma la sindaca potrebbe finire indagata per abuso d'ufficio. La Raineri, nell'esposto, ha riferito dettagliatamente non solo di nomine illegittime, ma di pressioni, minacce e manovre, confermate ai pm da Minenna e Solidoro."
"Legge elettorale, Napolitano: ""No a coalizioni vaste che non danno governabilità""","Dopo il via libera della Commissione Affari costituzionali a un testo base di riforma della legge elettorale, il presidente della Repubblica, Giorgio Napolitano , scrive al presidente del Senato, Renato Schifani. ""Considero positivo l’avvenuto superamento - anche grazie alla tua costante attenzione e sollecitazione - di una situazione che vedeva trascinarsi da tempo, senza risultato, discussioni tra i rappresentanti delle principali forze politiche; considero positiva cioè la proposizione formale - nella sola sede appropriata, il Parlamento - di un concreto progetto di nuova legge elettorale "", scrive il capo dello Stato . Che poi si dice convinto che così facendo ""potrà così onorarsi l’impegno assunto e ribadito da ogni parte di accogliere istanze largamente avvertite dall’opinione pubblica per nuove regole che consentano agli elettori di compiere scelte determinanti per la composizione del Parlamento , e di evitare il ricorso a incentivi e vincoli tali da indurre a vasti raggruppamenti elettorali di dubbia idoneità a garantire stabilmente il governo del Paese. Mi auguro che stia per esprimersi, con realismo e senso di responsabilità, un ampio consenso parlamentare, al di là di ogni persistente diversità di punti di vista. Occorre dare finalmente esito a lunghe e travagliate polemiche così da offrire al paese l’indispensabile certezza di un nuovo quadro di riferimento per l’esercizio del diritto di voto alla scadenza della legislatura nella prossima primavera ""."
"Germania, fermato un 19enne: ""Aveva preparato un attentato""","L'incubo di un nuovo attentato in Germania è, almeno per il momento, passato. Questa mattina, infatti, la polizia tedesca ha fermato un siriano di 19 anni, identificato comer Yamen A., per aver pianificato e messo a buon punto un attentato islamista nel Paese. Il giovane è stato arrestato all'alba dalle forze speciali nella città tedesca di Schwerin, nel nord est del Paese. Secondo quanto hanno fatto sapere le forze dell'ordine, Yamen avrebbe pianificato e ""già concretamente preparato"" un attentato di matrice islamista. Ma questo è solamente uno degli ultimi arresti che si sono verificati in Germania. Il 25 ottobre scorso, infatti, la polizia tedesca ha arrestato un altro presunto jihadista in un blitz antiterrorismo a Berlino, durante il quale sono stati perquisiti quattro appartamenti, sono state trovate armi e grandi quantitativi di munizioni. Il blitz ha portato all'arresto di un 40enne tedesco. Secondo le forze dell'ordine, l'uomo era pronto ad utilizzare le armi che aveva nascosto in casa per compiere un attentato. L'ufficio del procuratore ha emanato un comunicato in cui si legge che il siriano "" ha deciso non più tardi del luglio scorso di far esplodere un ordigno in Germania per uccidere e ferire il maggior numero possibile di persone ""."
"Botti, grave una donna ad Avellino: colpita al petto da un razzo","Niente morti, ma centinaia di feriti. Nonostante i divieti e gli appelli alla responsabilità, anche stavolta nella notte di Capodanno si contano le vittime dei botti . Sono 216 - contro i 212 dell'anno scorso - le persone che la notte scorsa hanno riportato lesioni per petardi e fuochi d'artificio. Secondo i fati del Viminale, i feriti lievi (quelli con prognosi inferiore o uguale a 40 giorni) quest'anno sono stati 203 mentre i feriti gravi sono stati 13 (quattro in più dello scorso Capodanno). In calo i minori che hanno riportato lesioni: sono 41, a fronte dei 50 di un anno fa. Oltre 40 le persone ricoverate. La situazione più grave è ad Avellino , dove una donna di 37 anni di Sant'Agata dè Goti è rimasta gravemente ferita dall'esplosione di un razzo che l'ha colpita al petto mentre era in una tensostruttura per il veglione. Trasportata al pronto soccorso dell'ospedale locale, ha ricevuto le prime cure e poi è stata trasferita al nosocomio Rummo di Benevento dove è stata sottoposta a un intervento chirurgico. La donna ha riportato gravi danni polmonari ed è in pericolo di vita. Sull'accaduto indagano i carabinieri del comando provinciale di Benevento. Altre tre persone nel capoluogo sannita hanno riportato lesioni agli occhi e al volto giudicate guaribili in 5 giorni per l'esplosione di petardi. Ad Avellino, in contrada Quattrograne Ovest, un'auto si è incendiata dopo essere stata colpita da più fuochi pirotecnici esplosi da un balcone A Cesate ( Milano ) un giovane di 23 anni è rimasto ferito gravemente poco dopo la mezzanotte. Un grosso petardo gli sarebbe scoppiato tra le mani dilaniandogli la destra e compromettendo seriamente anche la sinistra. Ferite anche al viso e alla testa. Sul posto, in via Italia, sono intervenuti i soccorritori dell'Areu che lo hanno trasportato d'urgenza all'ospedale milanese di Niguarda. Tra Napoli e provincia sono rimaste ferite invece 37 persone. Nessuno però - per il primo anno - è stato colpito da proiettili esplosi per ""festeggiare"" l'arrivo del nuovo anno. In città sono 23 le persone che sono ricorse alle cure dei medici, di cui 3 minorenni. Tra questi c'è però uno dei feriti più gravi, un 12enne al quale è stato necessario amputare il dito medio della mano destra, e che è ricoverato con una prognosi di 30 giorni. Un 13enne invece è stato giudicato guaribile in 15 giorni per lacerazioni, mentre l'altro minore è un 17enne con lievi ferite. In provincia sono 14 i feriti, tra cui un uomo polacco a Ischia che è tra i 5 feriti più gravi nel Napoletano, in ospedale per lacerazioni alla mano destra. Tre dei feriti sono stati semplicemente medicati e non hanno giorni di prognosi. Il bilancio, rispetto lo scorso anno, è di un ferito in meno. Nella notte del Capodanno, secondo una denuncia via social dell'associazione Nessuno Tocchi Ippocrate, che da tempo monitora aggressioni a operatori della sanità in Campania, un'ambulanza è stata colpita da petardi durante un servizio di soccorso del 118 nel quartiere di Pianura. In tutta Italia, comunque sono stati 658 gli interventi dei vigili del fuoco riconducibili ai festeggiamenti di Capodanno, in leggero aumento rispetto allo scorso anno quando furono 519. Il numero maggiore di chiamate anche quest'anno nel Lazio 171 (114 lo scorso anno), poi la Lombardia con 88, la Campania con 86, l'Emilia Romagna con 76 e la Toscana con 52. Anche quest'anno nessun intervento in Sardegna. I vigili del fuoco sono intervenuti intorno alle 2 a Livorno , in via Forte dei Cavalleggieri 49, per un principio d'incendio in un sottoscala, causato probabilmente da un petardo. A causa del denso fumo sviluppatosi nel vano scala, otto persone, (tre adulti e cinque bambini) sono state soccorse e affidate alle cure del personale sanitario. Poco dopo le 3, intervento per l'incendio di un'abitazione al secondo e ultimo piano di una palazzina al centro storico di Bassano del Grappa ( Vicenza ), in Via Campo Marzio 42. Tre persone intossicate dai fumi (un uomo e due donne) sono state assistite e inviate all'ospedale. Alle 5 circa, i vigili del fuoco sono intervenuti in via del Tirassegno 3 a Campobasso , per l'incendio di un appartamento al terzo piano di una palazzina di cinque. Sei feriti sono stati trasportati all'ospedale per sintomi da intossicazione fumi."
"Adele, il teaser trailer di ""Send My Love (To Your New Lover)""","Dopo il grande successo di “ Hello ” e “When We Were Young”, rispettivamente primo e secondo brano estratto dall'ultimo album di Adele , “25”, la cantautrice britannica, 28 anni, è pronta a tornare sulla scena con il suo nuovo singolo , “Send My Love (To Your New Lover)”. Seconda traccia del disco, pubblicato il 20 novembre del 2015 dopo quasi quattro anni di assenza in studio, quest'ultima è stata rilasciata sulle principali piattaforme digitali nel corso della giornata di ieri. Come aveva spiegato nel corso di un'intervista la stessa Adele, la canzone si basa sulle ceneri di una vecchia composizione da lei stessa eseguita, e in seguito accantonata, all'età di 13 anni. Contemporaneamente al lancio del singolo nel corso della giornata di ieri, attraverso i suoi profili social ufficiali Adele ha anche anticipato l'uscita di un videoclip che accompagnerà “Send My Love (To Your New Lover)”. Annuncio, questo, che è stato effettuato per mezzo di un breve teaser trailer in cui la cantautrice britannica posa a figura intera su uno sfondo completamente nero. Mentre, al termine del filmato della durata di 16 secondi, viene rivelata la data dell' anteprima mondiale , attesa il prossimo 22 maggio nel corso dei Billboard Music Awards di quest'anno. pic.twitter.com/0hvbCIZUgj — Adele (@Adele) 16 maggio 2016 Sponsorizzati dall'omonima rivista statunitense, quest'ultimi sono, insieme ai Grammy Awards , tra i premi più prestigiosi e attesi nel panorama discografico contemporaneo. Quest'anno l'evento si terrà alla T-Mobile Arena di Las Vegas , dove Adele è in gara con ben sette nomination tra cui “Top Artist” e “Top Billboard 200 Album”. Adele, la regina dei Brit Awards 2016: foto"
"Il nuovo aereo di Stato di Matteo Renzi, un Airbus 340-500 di Etihad","Al momento si trova ancora in un hangar di Abu Dhabi e tra pochi giorni, o forse ore, arriverà all'aeroporto di FIumicino, a Roma. È l'""Air Force One"" italiano, il nuovo aereo voluto da Matteo Renzi per l'ammiraglia di Repubblica italiana. Si tratta di un Airbus 340-500 (preso a leasing da Ethiad) con la scritta ""Repubblica Italiana"" e una bandiera tricolore che corre lungo la coda del velivolo. Le foto sono state scattate da filippomartinix98 e pubblicate sul forum del sito Aviazionecivile.it. L'aereo sostituirà l'Airbus 319 attualmente in uso. Il mezzo, una volta in Italia, verrà immatricolato con la registrazione italiana: al momento, infatti, c'è ancora la matricola degli Emirati, A6-EHA. Il nuovo aereo di Stato di Renzi Secondo fonti non confermate, l' equipaggio a bordo dell'Airbus inizialmente sarà arabo, perché il personale del 31° stormo sta finendo l’addestramento necessario. Con il nuovo aereo il premier effettuerà quasi sicuramente il suo viaggio istituzionale in Cile, Perù, Colombia e Cuba, accompagnato da decine di giornalisti e imprenditori italiani."
Stagista Google preme il tasto sbagliato e fa perdere 10 milioni all'azienda,"É bastato un click sbagliato per far partire involontariamente un ordine di acquisto da 10 milioni di dollari. A commettere il fatidico errore un giovane stagista di Google alle prime prese con i sistemi pubblicitari dell’azienda. A quanto pare lo stagista non si era accorto di navigare sulla piattaforma in modalitá reale, e convinto di lavorare nell’area test del sistema ha combinato il danno. Con quel semplice click lo stagista di Google ha infatti acquistato spazi pubblicitari su siti e applicazioni statunitensi e australiane per il valore di milioni di dollari. Se in gergo tecnico viene chiamata simpaticamente la ‘sindorme del dito grosso’, in pratica quel semplice errore umano avrebbe piazzato per 45 minuti un annuncio pubblicitario fake e mandato in fumo decine di milioni di dollari. Ma oltre al danno anche la beffa . Secondo quanto riferito dai quotidiani americani, lo stagista avrebbe infatti acquistato gli spazi pubblicitari a prezzi dieci volte superiori al normale. Se come ammette il Financial Times, su questi siti il costo per visualizzazione oscilla di media tra i due e i quattro dollari ogni mille visualizzazione, con il click dello stagista Google li avrebbe comprati per venticinque dollari. L’azienda ha confermato la notizia e ha fatto sapere che si prenderá interamente carico dell’errore compiuto dal suo stagista, rispettando gli “accordi” presi con i siti. Del resto ‘errare é umano’, ma ‘perseverare é diabolico’. Non é chiaro se ci saranno conseguenze per lo stagista, la cui identitá é stata mantenuta nascosta. Tuttavia Google ha assicurato che sta lavorando affinché un errore del genere non si ripeterá mai piú in futuro."
"Sara Tommasi: ""Non mi sposo, anzi sì""","""Io e Andrea Diprè ci sposiamo"". ""Anzi no, mi ha sfruttata e non lo sposo più"". ""Tutte bugie, ci sposiamo a giugno"". In poche ore Sara Tommasi ha smentito e controsmentito il matrimonio annunciato qualche tempo fa e che dovrebbe essere celebrato il 10 giugno a Montecarlo. Prima un video sulla sua pagina Facebook: ""Gentili signori, ci tenevo a comunicarvi che io e Diprè non stiamo insieme"", dice la Tommasi riprendendosi in uno specchio e parlando di ""matrimonio annullato"", ""È stato lui a organizzare tutto, io non c’entro assolutamente nulla. Sono contraria allo sfruttamento delle donne dal punto di vista sessuale ed emotivo. Diprè mi ha sfruttata. Chi organizza bus per partecipare alle nozze sappia che non andrò da nessuna parte. Per un periodo, mi ritirerò dalle scene. Sarò a Terni, chiunque volesse vedermi mi troverà lì"". (function(d, s, id) { var js, fjs = d.getElementsByTagName(s)[0]; if (d.getElementById(id)) return; js = d.createElement(s); js.id = id; js.src = ""//connect.facebook.net/it_IT/sdk.js#xfbml=1&version=v2.3""; fjs.parentNode.insertBefore(js, fjs);}(document, 'script', 'facebook-jssdk')); Ragazzi ascoltate bene... Matrimonio annullato ... Posted by Saretta Tommasi on Venerdì 22 maggio 2015 Poi dopo poche ore un altro video, stavolta sulla bacheca di Dipré: ""Sono ancora innamorata dell'avvocato Diprè e me lo sposero. Tutte le maldicenze che dicono nei miei riguardi sono errate. Anche quelle che dicono che siamo drogati. Noi non siamo drogati, ma abbiamo sbagliato a fare quel video mentre eravamo addormentati"". (function(d, s, id) { var js, fjs = d.getElementsByTagName(s)[0]; if (d.getElementById(id)) return; js = d.createElement(s); js.id = id; js.src = ""//connect.facebook.net/it_IT/sdk.js#xfbml=1&version=v2.3""; fjs.parentNode.insertBefore(js, fjs);}(document, 'script', 'facebook-jssdk')); Sgomberiamo il campo da equivoci #saratommasi Posted by Andrea Diprè on Venerdì 22 maggio 2015"
"Crisi, la Bce teme siano necessarie altre misure: ""Spread italiano tornato ai livelli pre-intervento""","La crescita economica nell'area Euro si preannuncia molto moderata, frenata com'è dalle continue tensioni che permangono nei mercati. A denunciare la situazione, nel bollettino mensile di ottobre, è la Banca centrale europea. E le tensioni createsi dopo la crisi del debito greco si fanno sentire anche sui titoli di Stato italiani, il cui differenziale di rendimento risale fino ai picchi dell'agosto scorso, prima della riattivazione del programma anti crisi della Bce sull'acquisto di bond. Si sono ""intensificati"", si legge nel bollettino, i rischi di un indebolimento economico , dovuto a ""una serie di fattori che sembrano frenare la dinamica di fondo dell'area"". Fattori che si riconoscono nella decelerazione della domanda mondiale, nel peggioramento del rapporto fiduciario tra imprese e cittadini e negli ""effetti sfavorevoli sulle condizioni di finanziamento derivanti dalle tensioni in atto in diversi mercati"" dei titoli di debito pubblico. E che ""potrebbero verosimilmente frenare la crescita economica dell’area dell’euro nella seconda metà dell’anno"". Il bollettino della Bce fa poi presente la ""vulnerabilità"" dei paesi europei, che devono ""essere pronti ad adottare eventuali misure aggiuntive "" relativamente al risanamento dei conti pubblici, dove queste misure risultassero ""necessarie in funzione dell’evolversi della situazione"". Particolare attenzione è richiesta anche dalla situazione delle banche europee, ""data l’interazione fra le questioni relative al rischio sovrano e il fabbisogno di finanziamento delle banche"". Quando opportuno, continua la Banca centrale, le banche dovrebbero sfruttare ""appieno le misure di sostegno pubblico, le quali dovrebbero essere rese pienamente operative, inclusa la possibilità che in futuro la European Financial Stability Facility (Efsf) conceda prestiti ai governi per la ricapitalizzazione delle banche"""
Sarah Jessica Parker misteriosa su Instagram: Sex and The City 3?,"Le quattro ragazze newyorkesi starebbero per tornare. Milioni di fan in tutto il mondo con le dita incrociate: le riprese di "" Sex and The City 3 "" potrebbero essere già iniziate. Sarah Jessica Parker , la protagonista del telefilm da cui sono già stati realizzati due lungometraggi, ha pubblicato su Instagram una foto in cui la si vede uscire dal grande magazzino Bloomingdale sulla Fifth Avenue di New York . Vestito bianco a maniche lunghe, scarpe color oro, occhialoni da sole a proteggere il viso, una busta molto riconoscibile del negozio in mano e un nutrito gruppo di fan sullo sfondo dietro una transenna: tanto è bastato per riaccendere le speranze in chi non si è rassegnato sul finale del secondo film tratto dalla popolarissima serie. Nella didascalia che accompagna la foto Sarah Jessica Parker lancia un messaggio misterioso, dice che non può raccontare nulla di più ma assicura che presto ci saranno delle novità. La Warner Bros non ha finora confermato le riprese del terzo capitolo della saga cinematografica che, oltre alla Parker, vede nel cast fisso Kim Cattrall , Kristin David e Cynthia Nixon . Le quattro, che interpretano rispettivamente i ruoli di Carrie Bradshow, Samantha Jones, Charlotte York e Miranda Hobbes, negli ultimi mesi non hanno mai escluso la possibilità di girare un nuovo film, ma quello odierno sembra l'indizio più concreto in questo senso. In molti invece pensano che il post di ""SJP"", come la chiamano i fan, indichi l'imminente annuncio di una nuova collezione firmata dall'attrice, fatto che in passato è accaduta con la sua linea di scarpe. Sarah Jessica Parker, da Sex and the city a icona di stile"
Salvatores confeziona un romanzo criminale in salsa siberiana,"Ricetta per un buon film italiano: girare in Lituania, in inglese, con cast straniero, 9 milioni di euro e un autore furbo cui ispirarsi, che pubblica un libro da mercato globale con Einaudi e poi lo presenta a Casa Pound. Così fa centro Gabriele Salvatores, che torna alle grandi storie con Educazione siberiana (dal 28, «mentre il Papa si dimette», colonna sonora di Mauro Pagani), tratto dall'omonimo romanzo di Nicolai Lilin, autore di best seller, ignorato nella natia Russia, forse ex-gangster e gallerista a Milano. E funziona questo C'era una volta in Siberia, con riferimenti al C'era una volta in America di Sergio Leone, laddove si àncora - nel quadro d'una lotta per la propria identità - la storia d'amicizia tra Kolyma (lo spirituale lituano Arnas Federavicius) e Gagarin (Vilius Tumalavicius, somigliante al fratello di Gabriele Muccino: pelle slavata e occhi chiari). «Amo Sergio Leone e considerando che il mio primo maestro di cinema è Lino Baragli, montatore ex-borgataro romano che ha montato i film di Pasolini e di Leone, qualcosa m'ha lasciato dentro. Mi piace il cinema che racconta le storie grandi», spiega il regista 60enne, che impiega l'iconico John Malcovich come tostissimo nonno Kuzja, guru dei criminali onesti della Transnistria, regione separatista tra la Moldavia e l'Ucraina, totalmente fuori controllo dopo lo spappolamento dell'URSS e dominata da un pugno di cleptocrati. Per fortuna, col suo talento immaginativo, Salvatores tiene a bada il duo Rulli&Petraglia, sceneggiatori didattico-magniloquenti quand'è l'ora di raccontare la storia dei comunisti. Perché pure di questo si tratta, in un film così denso di sottotemi da sfilacciarsi un po', mentre racconta una comunità siberiana simile a un clan mafioso, con risvolti mistici: tra le regole, c'è il disprezzo del denaro, dei potenti, dei poliziotti e dei comunisti, mentre si amano le armi, i tatuaggi, i «voluti da Dio», cioè le persone con disagi fisici, o mentali, le icone, la religione. La vicenda di Educazione siberiana abbraccia un arco di tempo che va dal 1985 al 1995, quando il crollo del Muro di Berlino determina la sparizione dell'Unione Sovietica, con desolanti risultati sociali ed economici. Non a caso, la scena più significativa del film è quando Kolyma, Gagarin e la loro bella amica Xenja (Eneanor Tomlinson) evadono dal borgo selvaggio intorno a Fiume Basso, tra lupi dei Carpazi e neve al ginocchio, per raggiungere la giostrina d'un quartiere sovietico, dominata da un edificio mastodontico della disciolta URSS: sarà pura gioia, per loro, salire sui seggiolini e volare, ascoltando Absolute Beginners di David Bowie. «Quella scena, quella canzone, è come il profumo delle rose per quei ragazzi. Rose che non avevano avuto mai», commenta Salvatores, premio Oscar nel 1991 con Mediterraneo. Quanto a statuette, il cineasta napoletano di nascita e milanese d'adozione, mostra un nervo scoperto. «L'Oscar? Non è che un premio dell'industria americana. Ci sono film brutti, che hanno vinto l'Oscar e film belli, che non l'hanno vinto. Per me, contano le storie universalmente comprensibili», scandisce lui, escluso dal Festival di Berlino «perché Educazione siberiana non si riesce a definire film italiano. Non c'è neanche un attore italiano». Meno male,vien da dire, visto che tale produzione Cattleya,con Rai Cinema, è stata venduta in diverse nazioni: dalla Francia al Canada, i compratori sono attratti da questo Romanzo criminale in salsa folk, tra zarismo e stalinismo, con forte accento critico sui guasti della globalizzazione. E parla la pelle tatuata di John Malkovich, inflessibile esiliato che cresce il nipote Kolyma insegnandogli che «un uomo non può possedere più di quanto il suo cuore possa desiderare». «Ho scelto gli abiti con cura e mi sono sottoposto con piacere a spettacolari tatuaggi», sibila il laconico John: il suo nonno, che odia la droga e il danaro e regala pistole e coltelli al nipote, è già mito."
Tour: Nibali da leggenda sul pavè Stacca i rivali e conserva la maglia,"L'inferno di pietra. La tappa che arriva a Arenberg Porte du Hainaut, proprio all'inizio del tratto di pavè mitico della Parigi-Roubaix, è una trappola piazzata in mezzo alla prima settimana di Tour de France. E la pioggia abbondante trasforma la giornata una corsa a eliminazione. Nella tagliola finisce il favorito numero uno della Grande Boucle, il vincitore del 2013 Chris Froome. Già a terra ieri, il britannico di origini kenyane si arrende al dolore dopo un'altra caduta rovinosa. Sale in ammiraglia, per lui il Tour è già finito. Chi non si lascia scalfire è Vincenzo Nibali. Il siciliano non solo conserva la maglia gialla, e già questo non è poco. Ma riesce pure a staccare i diretti concorrenti al podio di Parigi. Corsa perfetta quella dello Squalo, mai visto correre sul pavè. Il capolavoro lo ha fatto Giuseppe Martinelli, ds dell'Astana. Nibali è stato scortato dall'olandese Lieuwe Westra, un mago delle pietre, e dall'austriaco Jakob Fuglsang. E, un tratto di pavè dopo l'altro, ha scremato il gruppo riuscendo a staccare anche i due favoritissimi della tappa come Fabian Cancellara e Peter Sagan. Con lui è rimasto solo l'olandese Lars Boom, a cui il siciliano ha concesso l'onore delle armi, e la vittoria di tappa. Ma chi faceva paura in classifica è rimasto dietro, eccome. Alberto Contador, l'altro grande favorito, affonda a 2'35"" da Nibali (2'37"" in generale), giornata pessima per lo spagnolo, tenuto a galla solo dal grandissimo lavoro di Daniele Bennati. Pagano meno altri big. Il migliore in generale ora è il polacco Michal Kwiatkowski a 44"", ma in montagna non fa paura. Il belga Jurgen Van den Broeck è già a 1'45"", il nuovo capitano della corazzata Sky Richie Porte è a 1'54"", il vincitore del Delfinato Andrew Talansky a 2'05"", mentre Alejandro Valverde chiude la top ten a 2'11"". Nibali al traguardo è una maschera di fango. Stanco, ma sollevato: «Mi serve un po' di riposo. Oggi è stata una giornata tremenda: ho preso anche io diversi rischi. Almeno tre volte ho rischiato di andare per terra: con un po' di abilità e di fortuna invece sono rimasto sempre in piedi. Tutto è andato bene: la squadra ha portato avanti una buona tattica e il mio compagno Fuglsang è stato stupendo». Poi il giudizio sul ritiro del rivale principe: «Il ritiro di Froome? Purtroppo il Tour e il ciclismo sono fatti anche di queste cose. Adesso ho un buon vantaggio in classifica generale, ma il Tour è ancora lungo e difficile». E un occhio al domani: «Il primo avversario da controllare è sicuramente Alberto Contador»."
"Marco Carta vince il Festival, e Bonolis risuscita Sanremo","Sanremo - È successo veramente: la gara delle canzonette si è fusa con il reality della musica. Marco Carta, l'ex allievo della scuola di Canale 5 , è stato premiato da colei che l'ha scoperto e lanciato: Maria De Filippi. Neppure le menti più fervide fino a qualche giorno fa si sarebbero immaginate uno scenario simile. Da oggi si sprecheranno i commenti sugli intrugli e le pastette RaiSet. Lei, la regina Mediaset arrivata per la prima volta su Raiuno, proprio nella sera in cui trionfa un suo pupillo. Però, forse, la questione è più semplice. Una volta accettato in gara Marco Carta, per lui la strada verso la vittoria era più semplice perché a pigiare vorticosamente sui telefonini sono i ragazzi, la sterminata platea di Amici. E il miracolo che ha fatto Paolo Bonolis in questo Festival è stato soprattutto di riportare i giovani sul primo canale. Infatti, se Marco Carta si porta a casa un altro trionfo, il vero vincitore di questo Festival è solo uno: Bonolis. Ora la medaglia sberluccicante di salvatore della patria, di guaritore di tutti i mali di Sanremo, di re dell'Ariston, non gliela toglie più nessuno. Mamma mia, ogni volta che si parlerà di lui, si sprecheranno i sinonimi. Però, bisogna dargliene atto: Bonolis è riuscito nel compito in cui nessuno credeva più, riportare l'attenzione sul Festival, ridargli il lustro di un tempo. E ieri la finale ha chiuso una settimana ottima, con poche sbavature, incoronando il vincitore ma soprattutto riconquistando il pubblico che si era perso negli anni. Non solo quello di vecchietti e di donne di mezza età che guardano in maggior misura Raiuno. E, visto che siamo in tema di RaiSet, la cosa più strana non era tanto vedere la regina di Mediaset sul primo canale Rai nella parte di valletta, ma guardarla, lei che ai vestiti non ci tiene, camminare sul palco con gonne ricamate di organza e piume di struzzo. Anche se ben presto il presentatore l'ha elevata da ruolo di valletta, rivolgendosi scherzosamente a Del Noce, a prossima conduttrice del Festival. Una lunga serata in cui Bonolis si è goduto il suo, la parola è d'obbligo, trionfo. Nella carrellata dei dieci finalisti (secondo è arrivato Povia, terzo Sal Da Vinci), lo showman ha avuto il tempo di scherzare con Vincent Cassel, l'attore marito di Monica Bellucci, che si è incartato su se stesso dichiarando di non conoscere il Festival poche ore prima di arrivarci. Si è illuminato con la voce elegante della regina del pop Annie Lennox e ha pure telefonato ad Antonella Clerici per complimentarsi per la nascita, ieri mattina, della sua bambina. Insomma, subissato di polemiche per il compenso troppo alto (un milione di euro), martoriato per la vicenda dei diritti del repertorio Rai ceduto a Benigni, pizzicato per i presenti maneggi nel televoto, Bonolis ha fatto lo slalom tra critiche e polemiche portando al traguardo un Sanremo pulito, interessante e divertente. Bene: e ora? Cosa farà questo super presentatore che tre anni fa ha lasciato la Rai ed è arrivato a Mediaset per seguire Il senso della vita ? Qui, in sala stampa, scommettono tutti sul bis al prossimo Sanremo. Lui nicchia. Ma prima di febbraio 2010 c'è settembre 2009. Resterà a Mediaset o tornerà in Rai in questo andirivieni che seguiamo da anni? Certo, alla Tv di Stato vorrebbero tenerselo, tanto più che ora il campione di razza Fiorello è migrato su Sky e avrebbe praterie libere. Però, bisogna stare a vedere se ai vertici di Raiuno nelle prossime settimane di cambiamenti arriverà un direttore compatibile. A Mediaset ci sono certezze: più soldi e programmi storici che l'azienda non vuole mandare in soffitta. E se dopo aver portato un pizzico di Ciao, Darwin a Sanremo lo showman lasciasse le conigliette per riprendersi Madre Natura?"
"Massacrò un ladro immigrato. Forza Italia: ""Difendiamo gratis l'italiano""","È stato rintracciato il 32enne vicentino residente a Bologna che giovedì sera ha visto un immigrato marocchino mettere le mani nella borsa della sua ragazza e l'ha preso a pugni in faccia. Le forze dell'ordine hanno provveduto a denunciare l'uomo, rinominato ""il giustiziere di Bologna"", per lesioni personali aggravate. La difesa del ragazzo italiano In molti, cittadini e non solo, hanno però preso le sue difese. Anche la politica si è schierata in favore del giovane vicentino. Il consigliere regionale di Forza Italia, Galeazzo Bignami , e i consiglieri comunali Marco Lisei e Francesco Sassone hanno deciso di mettere a disposizione le loro competenze legali per difendere in Tribunale il 32enne. ""È stato identificato e denunciato il giovane bolognese ""colpevole"" di aver malmenato un magrebino che aveva cercato di rapinare una sua amica - scrive il capogruppo in Regione, Bignami - Invece il magrebino non è stato ancora denunciato. A me pare che le cose in questa città vadano al contrario. Per questo, anche se non conosco questo ragazzo, penso sia doveroso insieme a Marco Lisei e Francesco Sassone offrirci come Avvocati per assistere gratuitamente il nostro concittadino. Magari non è politicamente corretto, ma penso sia giusto. Punto"". Il degrado di Bologna Il post pubblicato su Facebook ha raccolto il plauso della rete. Bologna è infatti da tempo vittima del degrado non solo nelle periferie, ma anche in ampie zone del centro città. Se il quartiere Bolognina è il regno dello spaccio di droga gestito dagli immigrati , piazza Verdi - in piena zona universitaria - è simbolo dell'abbandono provocato da una amministrazione cittadina attenta più a garantire accoglienza incondizionata che sicurezza ai suoi cittadini. Droga , schiamazzi, barboni, antagonisti, NoTav e furti rendono indecorosa la vita in un'area meravigliosa della città emiliana. Tutto nella completa impunità. Le conseguenze sono evidenti nei fatti di cronaca: gente che urina in strada , intere vie sequestrate dai movimenti antagonisti e poi aggressioni, violenze e furti. Fino all'evento di giovedì sera scorso che ha provocato la reazione del ragazzo italiano . Lui denunciato e l'immigrato (che era pure stato espulso) senza conseguenze. Forse ha ragione Bignami: ""A me pare che le cose in questa città vadano al contrario""."
"Napoli, dipendente poste spara alla direttrice e poi fugge","Un dipendente dell’ ufficio postale di via Vittorio Veneto di Torre del Greco (Napoli) ha sparato alcuni colpi di pistola alla direttrice della struttura e poi è fuggito. Ancora non si conoscono i motivi del gesto. La donna è stata ricoverata all’ospedale Maresca. I carabinieri hanno rintracciato e arrestato l’impiegato che si sarebbe presentato questa mattina al lavoro armato di una pistola e si sarebbe diretto immediatamente nella stanza della direttrice, esplodendo contro la donna un colpo che l’ha raggiunta ad una gamba. La direttrice è stata invece portata in ospedale: le sue condizioni non sarebbero gravi."
"Marino, la consigliera Pd Giulia Tempesta sotto accusa: ""Non sono Giuda""","Piovono accuse sulla vicecapogruppo del Partito Democratico di Roma Capitale Giulia Tempesta . Dopo le dimissioni del sindaco Ignazio Marino, sono in molti quelli che hanno accusato la consigliera di ""tradimento"". Ma ora la Tempesta ha deciso di rispondere e, dal suo blog, il 31 ottobre, ha detto:""Non sono Giuda"". ""Metterci la faccia in prima persona non mi ha mai spaventato, anzi. Soprattutto in questo momento, in cui da giorni stiamo ricevendo mail di minacce e insulti da chi non è colto dal benché minimo dubbio e pensa di avere tutte le certezze in tasca, da chi preferisce darmi del Giuda e augurarmi la sterilità per il bene dell'umanità che certi geni non vanno trasmessi"", ha affermato rivolgendosi a chi l'ha accusata. Nel mirino dei sostenitori dell'ormai ex sindaco, ci sono anche gli altri consiglieri che hanno firmato la ""defenestrazione"" di Marino. La tempesta, nel suo lungo post, difende anche loro: ""Non avremmo mai voluto votare una mozione di sfiducia con i personaggi che hanno scritto quelle brutte pagine di storia con Alemanno. Abbiamo preferito lo strumento delle nostre dimissioni, la firma più dolorosa della mia vita, ma necessaria"". ""Troppo spesso noi consiglieri comunali abbiamo parlato senza essere ascoltati. Troppe cose si è provato a raddrizzare in un percorso che si stava ingarbugliando su se stesso o peggio che non avrebbe avuto il consenso della città"""
"È tempo di vacanze al mare, tornano i «metal detector»","Bracciali, anelli, soldi. Ma anche chiavi e addirittura portafogli e macchine fotografiche. Le spiagge del Belpaese si trasformano spesso in vere e proprie isole del tesoro. Sarà per questo che non è raro vedere la mattina molto presto o la sera, poco prima del tramonto, persone che «passeggiano» in riva al mare alla ricerca di oggetti smarriti. Con tanto di metal detector. Fabrizio Cimini, bagnino da qualche anno sui litorali romani, prima a Fregene ora a Campo di Mare (Cerenova), ne sa qualcosa: «Soprattutto a Fregene, capita spesso di vedere questi ""cercatori"". Non ho notato un incremento negli ultimi anni, ma mentre prima erano soprattutto persone sui 50-60 anni, ultimamente ho notato diversi giovani - racconta -. Una volta, incuriosito, ho fatto una chiacchierata con uno di loro. Mi ha raccontato che ogni giorno riescono a trovare anche 50-60 euro in monete oltre ai gioielli. Addirittura gli era capitato di trovare un diamante». All'attività di metal detecting in ogni caso sono dedicati libri, siti internet, riviste e forum. Per qualcuno è una passione, per altri è quasi un lavoro. Rocco Bodrato, vigile del fuoco di Savona, fa parte dell'associazione biellese cercatori d'oro, e sin da piccolo avrebbe voluto comprarsi un metal detector. «Adesso è più facile trovarli, ma 40 anni fa non era così. Poi quando sono riuscito ad acquistarlo, per un po' l'ho messo da parte perché non sapevo usarlo - dice a Ign - fino a che non ho incontrato una persona che mi ha insegnato». «È importante, ma non fondamentale, che qualcuno ti insegni a usarlo - continua - ma per avere un risultato soddisfacente devi avere un certa confidenza. Con i metal detector nuovi si è facilitati visto che emettono suoni diversi a seconda che l'oggetto trovato sia solo ferro o un altro metallo». «Ma chi è appassionato sa che il suono può anche essere falsato dall'umidità dell'aria o dalla mineralizzazione del terreno - sottolinea Bodrato - quindi conviene sempre andare a guardare di cosa si tratta. Ma il bello è proprio questo, è come aprire sempre un uovo di Pasqua.» Ma quanto costa un metal detector? «Da noi si può scegliere tra una cinquantina di modelli in esposizione e provarli - dice Luca Nicolucci della E.B. Elettronica -. Il nostro è l'unico negozio reale in Italia, gli altri sono soprattutto eShop. Un buono strumento si compra con 500 euro, ma ci sono anche modelli a partire dai 180 per arrivare a 1.500 euro. Alcuni sono specifici per la spiaggia e l'acqua di mare, mentre altri sono più adatti in terreni altamente mineralizzati. Altri ancora sono più indicati per cercare oggetti grandi in profondità». «È possibile anche noleggiarli, in ogni caso: per una giornata il costo è sui 60 euro», conclude Nicolucci. Ora come ora esistono anche dei sandali con metal detector incorporato che rilevano i metalli sotto i piedi di chi li indossa fino a 60 cm di profondità. Costano 59,95 dollari (circa 43 euro) e sono equipaggiati di batteria (con 6 ore di autonomia) da fissare al polpaccio. Ma la legge cosa prevede? Chiunque può andare su una spiaggia e ripulirla? In realtà in Italia non esiste una legislazione in cui compaia l'espressione «metal detector». La ricerca archeologica è vietata su tutto il territorio nazionale salvo autorizzazione della Sovraintendenza. Tutti gli oggetti rinvenuti con il metal detector in zone non soggette a vincolo e in ricerche non archeologiche devono essere denunciati entro 24 ore alle autorità competenti e chi le trova deve provvedere alla conservazione temporanea di esse, lasciandole nelle condizioni e nel luogo in cui sono state rinvenute. Per la spiaggia, bene demaniale, il discorso è diverso. Secondo l'articolo 927 del Codice civile chi trova una cosa mobile deve restituirla al proprietario e, se non lo conosce, deve consegnarla senza ritardo all'ufficio preposto a tale scopo o rivolgersi al posto di polizia più vicino, indicando le circostanze del ritrovamento. Trascorso un anno, se nessuno lo chiede indietro appartiene a chi l'ha trovato. E secondo l'articolo 930 il proprietario dell'oggetto in questione deve pagare a titolo di premio al ritrovatore, se questi lo richiede, il decimo della somma o del prezzo della cosa ritrovata."
Stangata alle Poste: rincari su lettere e raccomandate,"Il costo per spedire una lettera potrà salire dagli attuali 70 centesimi sino a 95 centesimi entro il 1916. Il disco verde a possibili aumenti delle tariffe praticate da Poste Italiane è venuto in questi giorni dall’Autorità per la Garanzia nelle Comunicazioni. L' Agcom ha pubblicato un complesso provvedimento stabilendo che "" Poste Italiane ha facoltà di incrementare il prezzo delle posta prioritaria relativa alla prima fascia di peso (0-20 grammi), fino a 0.95 euro a invio, entro il 2016"" . L’aumento potrà interessare anche le raccomandate che potrebbero passare da 3,60 a 5,40 euro. ""Poste Italiane - si legge nella delibera dell'Authority - ha facoltà di incrementare il prezzo della Posta Raccomandata relativa alla prima fascia di peso (0-20 grammi), fino a 5,40 euro a invio, entro il 2016"" . Nel provvedimento l' Agcom ha fissato i paletti temporali entro i quali dare il via libera all’eventuale aumento che potrà, appunto, avvenire solo gradualmente. Qualora Poste Italiane decidesse di avvalersi della facoltà di aumentare i prezzi prevista dalla delibera, dovrà infatti programmare ""gli incrementi di prezzo in non meno di due distinte variazioni, ciascuna delle quali non superiore al 60% dell’incremento di prezzo complessivo, avente efficacia almeno annuale"" ."
È morto Bigas Luna,"Giovedì sera è morto Juan José Bigas Luna . Il regista spagnolo, che aveva 67 anni ed era malato di cancro, si è spento assistito dalla moglie e dalle figlie a La Riera de Gaia, località nei pressi di Tarragona, in Catalogna. Nato a Barcellona il 19 marzo del 1946, raggiunse la fama internazionale con Prosciutto, prosciutto nel 1992 con cui vinse la Mostra di Venezia . ""Non avrà luogo alcun funerale - ha fatto sapere la sua famiglia - né omaggio pubblico"" . Abbandonata la facoltà di economia per studiare design e arredamento, alla fine degli anni Sessanta Bigas Luna fonda con Carles Riart lo studio Gris, che si occupava di disegno industriale e arredamento di interni. Bisogna, infatti, aspettare gli anni Settanta, per vedere le sue prime regie. Nel 1971 esce El llit. La taula , un cortometraggio in super 8 che viene proiettato in sovrapposizione ad alcune diapositive. Nel 1976 firma il primo lungometraggio . Si tratta di Tatuaje , tratto da un romanzo di Manuel Vázquez Montalbán, in cui Bigas Luna ha affrontato il tabù dell'incesto. Nel 1977 realizza undici cortometraggi di argomento erotico che saranno successivamente raccolti nel film Historias impúdicas . Nel 1978 Bigas Luna esordisce al Festival di Cannes con La chiamavano Bilbao , film cupo in cui un assassino, sessualmente ossessionato da una donna, prima la violenta e poi la uccide. Gli fa seguito Caniche (1979), in cui tratta la sodomia nei confronti degli animali. Dopo Lola , revisione della Lolita di Stanley Kubrick, esce nelle sale il suo capolavoro indiscusso Le età di Lulù (1990) dove il ruolo di protagonista è affidato a Francesca Neri . La fama internazionale arriva con Prosciutto, prosciutto dove porta in scena Anna Galiena, Penélope Cruz e Stefania Sandrelli e vince la Mostra di Venezia attirandosi, però, addosso attenzioni e critiche. Dopo il solare La teta y la luna e Uova d'oro , Bigas Luna lavora anche con Valeria Marini portando sul grande schermo Bambola . La carriera del cineasta spagnolo si conclude con Volavérunt e con Son de mar . Pur affetto da una grave malattia Bigas Luna, che durante la sua lunga carriera ha lanciato ha attori come Javier Bardem, Penelope Cruz , Ariadna Gil e Jordi Mollà, non aveva rinunciato a lavorare nemmeno davanti al cancro. Nelle ultime settimane aveva, infatti, iniziato le riprese del Mecanoscrito del segundo origen , un adattamento per il cinema del romanzo dello scrittore Manuel de Pedrolo. ""La pellicola sarà portata a termine - ha assicurato il portavoce della famiglia - e sarà dedicata al nipotino del regista"" ."
"Pier Silvio Berlusconi: ""Governo? Positivo ci sia. ​Non temiamo reazioni""","""Ritengo un fatto positivo che l'Italia abbia un governo, è fondamentale"". Pier Silvio Berlusconi accoglie con ottimismo il governo Conte . ""Io faccio il manager e impresa in Italia, la stabilità sarebbe la cosa più giusta"", ha detto l'amministratore delegato di Mediaset alla presentazione dei palinsesti per i Mondiali, ""Non ho né un'opinione, né un giudizio. Vedremo cosa faranno e poi capiremo"". E a chi gli chiedeva se tema contraccolpi ha spiegato: "" Onestamente no. Al di là di cose dette in campagna elettorale siamo un'azienda che sta sul mercato da anni, lo abbiamo sempre fatto e lo faremo ancora. Siamo un'azienda in un settore cruciale che merita rispetto non solo per importanza ma perchè opera in un settore particolare come editoria e tv. Non temo nessun tipo di reazione nei nostri confronti, sarebbe fuori dal mondo e non avrebbe nessun senso. Sono più preoccupato del Milan che del governo "". Per quanto riguada il conflitto di interessi , Berlusconi ha le idee chiare: ""Ho sentito, come poche volte, parlare di conflitti d'interesse e non solo di uno, in modo non ideologico"", dice, ""Ben venga una legge se riguarda tutti i conflitti di interessi""."
Abaaoud junior in Europa per vendicare il fratello?,"Lo aveva annunciato e ora ha messo in atto la sua minaccia. Il fratello quindicenne di Abdelhamid Abaaoud , Younes, è determinato a vendicare il fratello maggiore, considerato la mente degli attentati di Parigi e ucciso nel corso del blitz delle forze speciali francesi a Saint-Denis il 18 novembre scorso. Secondo quanto rivela l' Interpol , Younes sarebbe stato intercettato mentre parlava al telefono con la sorella Yasmina il 18 febbraio scorso, assicurando di ""arrivare alle 10"". Dove, non è ancora noto. Basti però sapere che già a dicembre, pochi giorni dopo la morte del fratello, Younes prometteva vendetta per la morte di Abdelhamid , ""morto da martire"" per colpa degli ""adoratori del crocifisso."" Younes, cresciuto in Belgio , era partito per la Siria due anni fa, quando era appena tredicenne, dopo che il fratello Abdelhamid lo aveva ""reclutato"" nella scuola di Molenbeek, a Bruxelles, dove studiava. Negli ultimi due anni Younes si è spesso fatto fotografare con armi automatiche e in pose bellicose, lanciando minacce dai propri profili social. Dato più volte per morto, è stato segnalato in Arabia Saudita e in altri Paesi arabi, dove si suppone che si sposti con documenti falsi e sotto diverse identità. Secondo quanto rivela il quotidiano francese Paris Match, gli investigatori della polizia di mezza Europa temono di non riuscire a rintracciare Younes, se dovesse rientrare in Europa. Il ragazzo potrebbe imbarcarsi su un aereo ""per una qualsiasi destinazione della Turchia, del Marocco o dell'Europa"". ""Se Younes dovesse rientrare in Europa sotto falso nome - confessa una fonte investigativa del quotidiano parigino - sarebbe molto difficile poterlo rintracciare."" @giovannimasini"
"Coppa Libertadores, dopo le violenze il Boca chiede la vittoria a tavolino","Non si placano le polemiche, in Argentina, dopo le violenze prima della finale di ritorno della Coppa Libertadores , tra River Plate e Boca Juniors. Sabato alcuni tifosi del River hanno assaltato il pullman che stava portando la squadra del Boca allo stadio Monumental di Buenos Aires. Secondo il quotidiano ""Clarin"" il Boca vuole che le sia assegnata la vittoria a tavolino. A decidere sarà la confederazione di calcio sudamericana (Conmebol), che nelle prossime ore si ritroverà ad Asuncion per valutare il da farsi. Il Boca vorrebbe che si usassero gli stessi parametri che nel 2015 le costarono l' eliminazione dagli ottavi di Copa Libertadores. Quell’anno, nell’intervallo del match di ritorno della Bombonera, ci fu un’aggressione da parte dei tifosi locali, che entrarono nel tunnel degli spogliatoi e aggredirono i giocatori del River con dello spray urticante. La partita venne sospesa e qualche giorno dopo il tribunale federale inflisse lo 0-3 a tavolino agli Xeneizes, che vennero così esclusi. Nel sostenere tale tesi il Boca fa riferimento al paragrafo 2 dell’articolo 13, che include ""la squalifica delle competizioni in corso e/o l’esclusione da quelle future"" in caso di violenze da parte dei sostenitori. Ma non c'è troppo ottimismo in casa Boca: sebbene i due casi siano molto simili, in tutto l’ambiente c’è una forte pressione affinché la finale, in un modo o nell’altro, venga giocata. Questa è la posizione della Conmebol, che ha riprogrammato quattro volte l’orario d’inizio del match mentre i calciatori del Boca si trovavano negli spogliatoi del Monumentale e alcuni di loro in ospedale."
"Wi-fi in Consiglio comunale, lui ci va e scarica video hard","Non ha fatto nulla di illegale, e infatti non è stato denunciato, ma ha sicuramente rimediato una figuraccia il trentenne oristanese sorpreso martedì scorso a scaricare video a luci rosse durante le sedute del Consiglio comunale approfittando del wi-fi gratuito disponibile nell'aula non solo per i consiglieri ma anche per il pubblico. Il sospetto che quell'assiduo frequentatore delle riunioni del Consiglio fosse interessato a ben altre cose che le discussioni e le polemiche tra maggioranza e opposizione, era forte già da qualche tempo. Salvo rare occasioni i banchi riservati al pubblico sono infatti scarsamente frequentati. Lui invece c'era quasi sempre: armato di tablet e portatile si sistemava sempre in posizione molto defilata e scaricava video hard. Martedì ha fatto la stessa cosa. È arrivato e si è seduto dove nessuno poteva sbirciare sullo schermo di tablet e portatile collegati alle prese elettriche della sala. Stavolta, però, il vigile urbano in servizio ha detto stop. Si è avvicinato e non potendo fare altro, perchè il fatto di guardare o scaricare film porno durante le sedute del Consiglio comunale, seppur sconveniente e poco elegante, non è un reato, lo ha identificato e invitato a staccare le prese. Questo pomeriggio alla seduta dell'aula cominciata alle 18, il posto che occupava solitamente il trentenne era vuoto."
"Business Dna, aumenta l'uso dei test fai da te","Si moltiplicano i test del Dna ""fai da te"", che permettono di avere informazioni sulla propria salute, ma anche su antenati o parenti lontani. Si tratta di test non invasivi, che possono essere effettuati a casa e hanno costi contenuti, da 50 a 200 euro circa. Nel 2017, negli Stati Uniti, dodici milioni di persone, cioè una su 25, hanno usufruito delle piattaforme che offrono l'analisi del Dna . Ora, questa possibilità arriva anche in Italia, dove un'azienda propone la possibilità di ricostruire un albero genalogico, inviando un campione di Dna, al costo di 90 euro. Alcuni test vengono proposti tramite Facebook o altri social network, attraverso i quali si può venire in contatto con parenti sconosciuti, tramite l'analisi del materiale genetico, raccolto con un apposito kit che arriva a casa al compratore, il quale rispedisce il tampone per posta. Ma l'obiettivo non è solo risalire alle parentele lontane. Spesso, infatti, le persone ricorrono a questi test ""fai da te"" per trovare l'anima gemella, soprattutto in America, dove vengono organizzati dei saliva-party, durante i quali si raccolgono campioni di saliva che vengono poi inviati in laboratorio, ""per valutare la compatibilità biologica di coppia"" . Contro la diffusione ""inquietante"" dei test genetici on line, si schierano Riccardo Giannetti, manager di Inveo, organismo accreditato per la certificazione della protezione dei dati personali, e il Garante della privacy, Antonello Soro. Per entrambi, l'invio del materiale genetico via posta, espone la persona alla rivelazione dei propri dati più intimi e privati, consegnati nelle mani di ""un soggetto che non si sa quale uso potrà farne"" , dato che chi invia il proprio Dna deve acconsentire al trattamento dei propri dati, tramite un banale consenso on line. L'analisi del Dna sta, quindi, trasformandosi in un business, con tanto di spot pubblicitari che sponsorizzano i test ""fai da te"", dei quali sempre più gente si ritrova ad usufruire, forse senza rendersi pienamente conto delle informazioini intime e personali che fornisce alle aziende."
"Accordo Alitalia-Etihad, l'ok degli emiri è vicino","Il consiglio di amministrazione di Etihad ha dato disco verde all'operazione Alitalia . Da Palazzo Chigi danno per scontato che la lettera d'intenti sia virtualmente già in viaggio. ""Siamo in attesa di una comunicazione formale - ha detto l’ad di Unicredit Federico Ghizzoni - ci sono diverse voci per cui ci sarebbe una decisione positiva ma non abbiamo ricevuto ancora alcuna comunicazione"" . È probabile che sia lo stesso premier Renzi, dopo mesi di febbrili trattative tra le due compagnie, ad annunciare l'alleanza strategica che segna una svolta per il vettore tricolore. Secondo fonti vicine a Palazzo Chigi, tra oggi e domani dovrebbe arrivare la lettera con il via libera del Golfo all'operazione. L'ad di Alitalia Gabriele Del Torchio è in continuo contatto con Abu Dhabi per avviare la fase due del percorso che porterà alle nozze vere e proprie. Si tratta del negoziato che partirà dopo l'arrivo della lettera d'intenti e che prevede un sostanzioso preaccordo industriale con i reciproci impegni da rispettare. Entro poche ore si aprirà quindi la fase finale della trattativa, che vedrà Etihad investire 560 milioni di euro per fare di Alitalia una compagnia a 5 stelle in cinque anni, con nuove rotte e destinazioni intercontinentali. Da definire invece nei dettagli la sorte degli esuberi . Etihad ne ha chiesti circa 3mila. Ci sarà un fondo rischi appositamente costituito nella old company oltre a un altro fondo che garantirà Etihad dalle eventuali perdite del 2014."
"Napoli, l'Aeroporto replica al Sun: ""Ecco gli stereotipi più pericolosi""","A Pechino mangiano i cani, a Londra piove sempre mentre invece a Rio de Janeiro e Medellin bisogna stare attenti alle belle donne. A Napoli, altro che gang: bisogna stare attenti agli automobilisti troppo indisciplinati. Così l’Aeroporto di Napoli replica alla mappa del Sun sui dieci angoli più pericolosi del pianeta, che ha inserito il capoluogo campano nel poco lusinghiero elenco che comprende (tra le altre) Raqqa, quartier generale dell’Isis e Mogadiscio, capitale della Somalia martoriata da decenni di guerra. Sul sito dell’Aeroporto è stata pubblicata un'immagine che sembra del tutto simile a quella del tabloid britannico. Stavolta, però, a ogni città del mondo è associato uno stereotipo. Così Londra diventa la città della piogga, in Cina si mangiano cose assurde, a Medellin bisogna stare attenti a Pablo Escobar e alle sensualissime sudamericane, “problema” quest'ultimo condiviso con Rio de Janeiro. Ma non basta perché c’è Budapest capitale del porno, Dubai dove fa troppo caldo, Austin centro mondiale delle armi da fuoco, Sidney in Australia dove a ogni passo si rischia d’essere azzannati da uno squalo e infine c'è Nuova Delhi che, insieme a Cancun, presenta un altissimo pericolo di cibo speziato e dove, stavolta insieme a Napoli, ci sono troppi automobilisti poco inclini a rispettare il codice della strada. L’intento della mappa degli stereotipi più pericolosi del mondo mira proprio a smontare le accuse lanciate dal Sun e si rivolge proprio ai turisti stranieri, specialmente quelli d’area anglosassone. “Così come noi non crediamo ai luoghi comuni ma solo ai fatti, vogliamo porre l'attenzione su una visione complessiva di Napoli, stilata sulla base delle impressione di chi l’ha visitata, e la cui reputazione online rivela che, secondo i turisti, si tratta della seconda città italiana più apprezzata”. Quindi, a smontare le accuse della stampa britannica, vengono citate le bellezze del capoluogo partenopeo, dalla Napoli sotterranea fino ai tesori custoditi dal Museo Archeologico Nazionale e la splendida reggia di Capodimonte."
"Volano gli insulti a Cartabianca tra Corona e D'Agostino: ""Sei abominevole"", ""Ma vai a c...""","Che show e che insulti tra Mauro Corona e Roberto D'Agostino , ospiti di Bianca Berlinguer a Cartabianca , si Rai Tre. I due, in collegamento audio-video, se le sono dette di tutti i colori, dando vita a minuti di ""spettacolo"" che non potevano certo passare inosservato. Tutto ha inizio quando il fondatore di Dagospia fraintende una frase della conduttrice che cita un'uscita dello scrittore sull'età che avanza e le difficoltà dell'udito. Al che il giornalista sbotta stizzito: ""Che vuole il boscaiolo là, quell’abominevole uomo del bosco?"" . Ecco, qui Corona parte in quarta. Anzi, in quinta: ""Ma vai a cagare D'Agostino, vai a cagare. Sei un coglione"" . E poi rivolgendosi alla Berlinguer, in studio con un divertito Andrea Scanzi, dice: ""Mandalo via e non mi chiami finché c'è quello lì…"" . Dunque, il secondo round. D'Agostino scherza sulla divisa del corpo forestale indossata dall'alpinista in puntata – ""Il boscaiolo in divisa, qua è diventato il carnevale di Viareggio..."" – e Corona risponde ancora: ""Quella specie di caprone col pizzo"" ."
Come adorano (s)vestirsi i Grandi della Terra,"Sarà che il sangue blumarine nelle vene aiuta, sarà che l'abito gli serve per far uscire l'Afghanistan dal Medioevo, sarà che devi sempre farti un po' notare specie se vai in società a chiedere favori, ma Hamid Karzai oggi è per definizione di Tom Ford, marchio Gucci, «l'uomo più elegante del pianeta». Un'insospettabile fashion victim che fa tendenza per la varietà dei cappelli, per i mantelli che cambia non a seconda delle stagioni ma delle regioni, delle etnie che visita, come dire, vedete, metto i vostri colori, i vostri tessuti, le vostre fogge, fidatevi, sono uno di voi. Lui di suo adora cappelli di astrakan, tuniche verdi e camicie chiuse al collo stile industan, ma fa la sua figura anche per la disinvoltura con cui porta a spasso maniche troppo lunghe o inguardabili berretti di pelliccia. Unico capriccio: non ha vietato il burqa alle donne afghane. Sennò è la volta che lo conciano per le feste. Ayatollah, ma alla moda. Più che l'arsenale missilistico è il suo guardaroba che fa paura. Labbaadeeh di tutti i modelli, uno più bello dell'altro, per tutte le occasioni, religiose e no. Mohammed Khatami, ex presidente dell'Iran, ha sempre adorato Allah ma anche il retro chic: il labbaadeeh è l'abito più costoso, lungo fino alle calze, con il collo alto e rotondo, le maniche strette e i pannelli rigidi sul petto. Fa a gara in passerella con l'ayatollah Khamenei che predilige la qabaa, scollo a V e lembi che si incrociano in vita, look un po' dandy ma che scatena a ogni cambio di stagione commenti e pettegolezzi nei salotti che contano. Perché, islam o no, sono pochi i clerical iraniani che non seguono la moda. L'abito non farà il monaco. Ma il mullah... Vestiti, usciamo. Ognuno ha le sue piccole debolezze. Mahmoud Ahmadinejad, che si è definito «lo spazzino delle strade della nazione iraniana» e che come tale si è sempre vestito,diventa matto per la barba che pretende curatissima e tagliata mai troppo lunga e mai troppo corta. Tony Blair, mica per niente ha una moglie pizzicata a spendere 7.700 sterline dal parrucchiere, ha invece l'ossessione dei capelli:una volta uno shampoo per tingerli sbagliato trasformò la sua testa in un arcobaleno di sfumature alla Solange. Non uscì di casa per settimane. Capricci o no i potenti fanno moda come le rockstar e non soltanto perchè si chiamano Carla Bruni. Il giubbotto di Ahmadinejad va fortissimo in Medio Oriente, la camicia rossa e blu di Morales in Sud America, il pakol, il berretto di lana dei mujaheddin, di Karzai va ovunque lo metti. Per non parlare di Nelson Mandela, le cui ricamatissime tenute batik, simbolo di libertà del Sudafrica, hanno dato colore alla gente di colore, e di Gheddafi che sui mantelli, lui che ha molto da nascondere, non ha rivali al mondo. E se ci sono gli evergreen come il grigioverde guerrigliero di Fidel Castro, anche se per l'appuntamento con il Papa si buttò senza inciampare su un abbagliante completo azzurro, c'è chi cambia collezione a seconda di come tira il vento. Zapatero da quando è al potere, si è dato ai completi di tonalità scure per trasmettere sicurezza ed eleganza, Lula si è visto contestare dallo zoccolo duro del partito, che lo preferisce sindacalista nella forma oltre che nella sostanza, non appena ha cercato di raffinarsi quel tantino nel vestire. Gli hanno fatto capire amuso duro che con la moda era meglio ci desse un taglio. Figurini e figuracce. Di certo sbagliare abito può costare più caro che comprarsene uno. Dick Cheney si presentò al 60mo anniversario dalla liberazione dei campi di concentramento con il tipo di vestito che si usa per spalare la neve. Mentre tutti i presenti indossavano abito scuro e scarpe eleganti, il vice presidente americano aveva addosso anorak verde con cappuccio di pelle, stivali marrone e cappello da eschimese. Volevano deportarlo direttamente sul posto. E, al contrario, in un G8 Chirac, non avvertito a dovere, fu l'unicoa presentarsi impeccabile in giacca e cravatta rossa appena stirata mentre tutti gli altri erano in jeans e camicia. Avesse trovato una colonna avrebbe fatto anche meglio di Zidane. Per non dire della presidentessa cilena Michele Bachelet che da ministro della Difesa passò in rassegnale truppe con un paio di deliziose pantofoline rosa ai piedi, ideali per fare pandant con gli anfibi dei soldati. o di Condoleezza Rice che una volta atterrò all'aeroporto militare di Wiesbaden, in Germania, in versione sexy «Matrix»: la comunità sadomaso andò in sovraeccitazione. Gonna stretta sopra il ginocchio, cappotto lungo sigillato da sette bottoni d'oro, e stivali con tacco alto e sottile. Dominatrix, come la ribattezzò il Washington Post tirò subito su il morale della truppa e segnò un'inversione di tendenza. Perché dietro quella metamorfosi c'è un corpo d'élite di esperti di look, teste di cuoio ma cotonate, che hanno programmarono per lei un'«offensiva dello charme» che le valse da Vanity Fair il titolo di donna più elegante del mondo dopo Kate Moss. La rivoluzione di Angela. Fino a ieri la prendevano in giro tutti, come la compagna di classe secchiona, fuorimoda ed extralarge, che fai finta di non conoscere quandola porti alle feste di classe. Per le sue giacche troppo lunghe, per le sue scarpe troppo basse, per le sue collane troppo kitsch. Per cui figuratevi l'invidia delle amiche quando Wolfgang Joop, uno degli stilisti più raffinati del mondo, ha scelto proprio lei, Angela Merkel, come nuova musa. Le ha dedicato una collezione autunno-inverno, sobri abiti-pantalone, camice ben tagliate, vestiti classici da sera e mezzasera. Lei che sembrava fuorimoda adesso detta la moda. Dice Joop: «Mi sono ricordato dei vestiti della mia infanzia e di quello che mi diceva la nonna: véstiti ordinato». Di questi tempi, si sa, ci vogliono spalle larghe. Meglio se sono imbottite. Le passioni di Yulia. Yulia Timoshenko portava la giacca di pelle nera come i vecchi commissari bolscevichi quando guidava la folla all'assalto del tiranno Kuchma, tailleur rosa pastello stile Jacqueline Kennedy quando diventata premier viaggiava per summit internazionali, abitino grigio con maniche a sbuffo e vita stretta da maestrina dell'Ottocento quando chiese al parlamento il voto di fiducia per guidare il governo. Poi si voltò e l'emiciclo fu folgorato dalla sua schiena fasciata di pizzo nero fino a dove non osava neppure l'immaginazione. L'hanno definita un incrocio tra Chanel e borsch, la tipica minestra ucraina, ma la sua pettinatura da contadina con la treccia che danza intorno alla testa ha fatto scuola. E pazienza se il sole dell'avvenire è tramontato. Ci si può sempre consolare con la luna nel pizzo..."
Di Pietro scarica Bersani e sta con Grillo,"Il blog e la strategia sono gli stessi, la società di comunicazione pure . Per non parlare della lotta contro la Casta e la corruzione, degli esponenti incensurati, dell'incarnazione dell'antipolitica. Non per niente i loro leader sono uno un ex magistrato e uno un comico. Entrambi vogliono attingere seguaci dal ""partito del non voto"", contrapponendosi ai grandi partiti e al governo Monti. Stiamo parlando di Antonio Di Pietro e Beppe Grillo . Di una possibile alleanza tra Idv e Movimento 5 Stelle si parla da un po', ma oggi diventa più concreta. Pensando alle elezioni del 2013, infatti, Di Pietro sta seriamente pensando di scaricare Bersani (sempre più spostato al centro) per allearsi con quelli che lui chiama i ""non allineati"". Si tratta, appunto, di Nichi Vendola e Beppe Grillo, quelli cioè ""messi ai margini"" da Pd e Pdl, uniti nel sostegno a Mario Monti. Proprio contro l'attuale maggioranza, composta da Alfano, Bersani e Casini che stanno in questi giorni cercando un'intesa sulla riforma della legge elettorale , si scaglia l'ex magistrato: ""La vera ragione per cui non non trovano l’accordo è perchè non sanno più quale può essere la lista che potrebbe ottenere la maggioranza dei voti. Vogliono una legge elettorale che assicuri ai partiti che sono in Parlamento di mantenere la maggioranza e alle persone di rimanere sulle loro poltrone Temono i non allineati e fanno bene. A buon intenditor poche parole..."" Sul sito dell'Idv, poi, i toni si fanno decisamente più caustici. In bella vista sulla home page, campeggia un video intitolato: ""Terrificante: morti viventi in Parlamento"". Un filmato ironico, che parte da un'intervista a Di Pietro per diventare un film ""splatter"" con il popolo infuriato verso gli zombie. Tra questi ultimi appaiono Alfano, Casini, Bersani e ovviamente Monti, che si aggira tra la gente recalmando ""tasse""."
"Steinbrueck: ""In Italia eletti due clown"". E Napolitano annulla l'incontro","All'indomani delle elezioni (e del caos uscito dalle urne), Giorgio Napolitano è andato in Germania, a Monaco di Baviera, dove ha incontrato gli intellettuali tedeschi per rassicurarli sull'affidabilità dell'Italia in Europa nonostante il rischio di ingovernabilità. Tuttavia, stasera, il presidente della Repubblica non incontrerà il candidato della Spd alla cancelleria Peer Steinbrueck che si sarebbe dovuta tenere questa sera a Berlino. Steinbrueck aveva commentato il voto italiano dicendo di essere ""inorridito dalla vittoria di due clown"" . Dichiarazioni ""del tutto fuori luogo o ancora peggio"", secondo il Presidente, che ha invece apprezzato quanto detto dal ministro delle Finanze, ""esempio di amichevolezza, di riserbo e di rispetto"". Schaeuble si era limitato a dire che in democrazia ""non servono consigli pubblici da fuori: gli italiani decidono da soli"". Lo stesso Schaeuble che oggi attacca: ""Il risultato delle elezioni in Italia ha sollevato dubbi nei mercati sulla possibilità di formare un governo stabile e quando questo genere di dubbi sorge, c’è un pericolo di contagio"". Ieri sera, la Bild aveva riportato le dichiarazioni di Steinbrueck che, dopo aver visionato il risultato delle elezioni politiche, si era detto ""sconcertato"" e aveva duramente attaccato il leader del Movimento 5 Stelle e Silvio Berlusconi definendoli ""due clown"". Il candidato cancelliere della Spd aveva così offeso sia ""il comico Beppe Grillo"" sia il Cavaliere che era stato definito ""uno che agisce sotto l’impulso del testosterone"" . A stretto giro la reazione di Napolitano che ha annullato l'incontro che si sarebbe appunto tenere questa sera a Berlino. ""Quella che mi sta raccontando è una storia interessante - ha detto il portavoce del governo di Angela Merkel, Steffen Seibert - ma non la commentiamo"" . Confermando la notizia Peer Steinbrueck ha detto di comprendere la decisione di Napolitano e ha poi chiamato il Quirinale per chiarire la sua posizione. I suoi compagni di partito hanno invece rincarato la dose: "" Clown è il concetto più morbido che personalmente mi viene in testa su Silvio Berlusconi in questo contesto "", ha detto la segretaria generale dei socialdemocratici Andrea Nahles. L'epiteto clown è stato usato anche da Nikolaus Blome sulle pagine online del quotidiano Bild . In un articolo intitolato ""Pizza quattro stagnazioni"", l'autore scrive: ""Le sorti dell’Italia sono nelle mani di due clown: il primo è un vecchio dal volto gonfio come un pallone, talmente potente da poter bloccare qualsiasi legge sensata. L’altro è un clown più giovane il cui unico punto del programma è No a tutto "". Al centro del colloquio con gli intellettuali, invece, l' Unione europea , i ""sentimenti dell'Europa"" e gli elementi critici che prevede il rapporto tra istituzioni europee e cittadini. Nessun accenno diretto alle elezioni italiane, secondo quanto rivelato dal Presidente della Repubblica, preoccupato comunque dal ""populismo crescente in Europa"" e dal ""pericolo di una scarsa legittimazione democratica"" dovuto anche ""agli errori delle classi dirigenti europee"". Napolitano, che domani vedrà Angela Merkel , ha anche ricevuto l'apprezzamento del governo tedesco, legato da ""una stretta amicizia"" con l’Italia. "" Il governo tedesco segue con grande attenzione ed interesse gli sviluppi della situazione italiana dopo le elezioni "", ha detto Seibert sottolineando che il Capo dello Stato italiano ha un ""ruolo centrale"" in questa fase e che ""darà le sue valutazioni"". Il Presidente della Repubblica ha poi incontrato gli italiani in Germania: ""Rappresento l’unità nazionale. E penso che non sia molto diverso dal rappresentare la dignità nazionale. Mi sono sentito investito di ambedue questi mandati e doveri"". E, riferendosi alle polemiche di Steinbrueck, ha aggiunto: ""Rispettiamo la Germania ma esigiamo rispetto per il nostro Paese"". In serata arriva la comunicazione di Napolitano: ""È stata una telefonata di cortesia e di chiarimento della non volontà di essere offensivo""."
"Negazionismo, pene più dure. Ma solo se il reato è pubblico","La commissione Giustizia del Senato approva il ddl che introduce l'aggravante del negazionismo . Nel testo viene, però, inserita la parola ""pubblicamente"" . Cambia così tutta la legge Mancino che punisce le discriminazioni razziali nel loro complesso. La sinistra alza subito le barricate. ""Cadranno molti processi in corso - commenta la presidente della commissione Giustizia della Camera Donatella Ferranti - è davvero gravissimo"" . Nel mirino l'emendamento presentato da Giacomo Caliendo (Forza Italia) che molti nel Pd si augurano venga respinto in Aula. Il ddl licenziato dalla commissione Giustizia modifica la legge Mancino introducendo espressamente l'aggravante della pubblica istigazione fondata in tutto o in parte sulla negazione della Shoah, crimini di genocidio, crimini contro l'umanità, crimini di guerra, così come definiti dallo statuto della Corte penale internazionale. Il reato è punito con pene aumentate fino a un terzo rispetto a quelle già previste dalla legge stessa. La legge Mancino prevede la reclusione fino a un anno e sei mesi o la multa fino a 6.000 euro ""per chi propaganda idee fondate sulla superiorità o sull'odio razziale o etnico, ovvero chi istiga a commettere o commette atti di discriminazione per motivi razziali, etnici, nazionali o religiosi"" . E punisce con la reclusione da sei mesi a quattro anni chi, in qualsiasi modo istiga a commettere o commette violenza o atti di provocazione alla violenza per motivi razziali, etnici, nazionali o religiosi. La commissione Giustizia del Senato ha modificato questa norma prevedendo anche che l' istigazione , per essere sanzionata, debba avvenire ""pubblicamente"" . Ora sarà l'Aula a decidere se approvare il testo o modificarlo ulteriormente."
"Wandercamp, escursioni per scoprire Lana e le sue montagne","Quando la primavera riempie di colori e profumi la montagna, è tempo di escursione fra boschi, alpeggi, malghe, sentieri che portano fino alle vette. E’ la magia delle Alpi e delle Dolomiti, nel cuore della natura. Dal 28 aprile al 26 maggio a Lana , zona di frutteti e vigneti sotto il Monte San Vigilio , vicino a Merano in Alto Adige , si va alla scoperta delle bellezze della Val d'Ultimo , della Val Venosta e della Valle dell'Adige . Ed è il momento delle Wandercamp , le escursioni naturalistiche con guide alpine esperte che accompagnano gli amanti del trekking alla scoperta delle bellezze della montagna in 12 appuntamenti. Camminate su misura per gli amanti amanti dell’escursionismo che arrivano fino a vere e proprie ""sfide"" ad alta quota. Infatti per la Wandercamp vengono organizzate diverse escursioni tre volte alla settimana, adatte a tutti: dai principianti ai più esperti. Le guide accompagnano il gruppo con partenza da Lana per una vacanza attiva che cconsente di scoprire territori e tradizioni antiche e per prepararsi all’estate nel migliore dei modi con attività fisica e respirando l’aria fresca e pulita che la montagna offre. Dopo una lunga camminata per recuperare le energie, ad accogliere gli escursionisti ci pensano i tradizionali Buschenschank , tipici masi contadini con cucina altoatesina e vino prodotto da queste parti. In ricordo della manifestazione è regalato ad ogni escursionista l’attestato di partecipazione. In caso di maltempo è previsto un programma culturale alternativo. È possibile soggiornare in 12 hotel che aderiscono all’iniziativa. Per informazioni, programma delle escursioni, offerte e prenotazioni: Associazione turistica Lana e dintorni tel. 0473 561770 www.lana.info – www.dolomiti.it/it/alto-adige/lana-e-dintorni/"
Ecco tutta la verità sul crollo dei mercati La manovra non c'entra,"Se domani mattina, Silvio Berlusconi mollasse Palazzo Chigi e al suo posto arrivasse... sceglie­te chi più vigarba. Se domani mattina la mano­vra­fiscale d’improvviso raddoppiasse la sua en­tità, con tagli virtuosi alla spesa pubblica. Se do­mani mattina i politici decidessero finalmente di dimezzare i propri appannaggi. Se domani mattina ci svegliassimo in questo quadretto; eb­bene, nulla cambierebbe sui mercati finanzia­ri. Dobbiamo metterci una volta per tutte nella zucca l’idea che la speculazione che sta colpen­­do l’Italia nulla ha a che vedere con la condotta della politica economica di questo governo. Lo abbiamo scritto prima dell’approvazione della manovra finanziaria e lo ribadiamo oggi con le Borse scese a capofitto e i titoli di Stato sulla via greca.L’attacco è all’euro e al suo fianco più de­bole. Ma siccome il pregiudizio del nostro ombeli­co ( cioè riportare al nostro misero dibattito poli­tico, i grandi movimenti della storia) fa premio sulla ragione, conviene prendere a prestito qualche straniero. Al di sopra dei sospetti. Ecco­vi serviti. L’ Economist ,di questa settimana,pur criticando come sempre la politica del Cav, scri­ve: «Dopo tutto l’Italia, con tutti i suoi difetti, non è una grande Grecia. Il suo debito pubblico è alto ma è stato stabile per anni. Il suo bilancio è in avanzo primario. L’Italia ha un record nel tagliare le spese e aumentare le tasse quando è necessario farlo. Per gli standard europei le sue banche sono decentemente capitalizzate. Il suo ricco risparmio privato, comporta che mol­to del suo debito sia finanziato in casa». Il tede­sco Wolfgang Munchau, ieri sul Financial Ti­mes : «È difficile capire perché i mercati hanno deciso di andare in panico sull’Italia.I suoi problemi non sono nuovi». E allora per quale motivo un titolo di Stato italiano a dieci anni è improvvisamente sali­to al 6 per cento? Perché ieri non c’era praticamente un operatore che si azzardasse a comprare Btp a due anni targati Roma? Perché all’ultima asta, gli uomini di Tre­monti hanno dovuto usare tutta la loro «moral suasion» per piazzare un po’ di carta in giro? Perché le quotazioni delle banche italiane, che venerdì hanno brillantemen­te­passato gli stress test europei, ie­ri dal fondo in cui erano piombate hanno iniziato a scavare ancora più in giù? Partiamo da quest’ultima do­manda la cui risposta purtroppo è anche la più semplice e che me­glio indica la situazione in cui ci troviamo. Gli stress test mettono sotto sforzo la tenuta del bilancio di una banca. Come in laboratorio si ipotizzano in provetta degli eventi gravissimi e si vede la reazio­ne ipotetica dei conti della banca. Sapete quale era uno degli eventi gravissimi ipotizzati dagli stress test? Che i tassi di interesse a lunga fossero del 5,9 per cento. Ieri aveva­no superato il sei per cento. Quello paventato dagli stress test non è più uno scenario futuribile, è la re­altà. Siamo già stressati. È chiaro dunque che il mercato si sia bevu­to questi test con la leggerezza di un bicchiere d’acqua e che ieri si sia messo a vendere le banche co­me ai tempi di Lehman. La radice del male sono dunque i tassi di interesse a cui dobbiamo piazzare i nostri tanti titoli di Sta­to. E il contagio non si sta ferman­do. Parte dall’Irlanda,passa per la Grecia,il Portogallo,la Spagna.Ar­riva all’Italia. Ieri ha toccato persi­no i titoli francesi. I tassi sono il ter­mometro di una malattia che si chiama euro. Quello è il vero obiet­tivo della speculazione: la mone­ta unica. Un esperimento mai pro­vato in natura, che mette insieme le monete di 17 Paesi, la politica monetaria gestita da una banca centrale unica per tutti, ma man­tiene divergenti politiche fiscali ed economiche. Anche negli Stati uniti c’è il dollaro per tutti. Anche là c’è qualche divergenza di politi­ca fiscale. Anche loro hanno la lo­ro Grecia: il Minnesota nelle setti­mane scorse è fallito ed ha licen­ziato i suoi 22mila dipendenti. E la loro situazione di finanza pubbli­c­a è ben peggiore di quella dell’Eu­rozona, con un debito superiore al Pil e un deficit del 9 per cento. Ma, c’è un grande Ma : Obama ha la Fed. La Banca centrale america­na negli ultimi anni si calcola che abbia stampato moneta per 2mila miliardi di dollari e nel frattempo ha tenuto i tassi di interesse prati­camente a zero. Con questa poten­za di fuoco la speculazione si but­ta dove il gioco è più facile: l’Euro­pa e i suoi Paesi più indebitati. Quella che manca, per rispon­dere alla domande poste, è una po­litica europea. Nel pieno della ba­garre italiana, la Signora Merkel ha deciso di rimandare il vertice europeo, che si doveva tenere ve­nerdì scorso. I diciassette dell’eu­ro come scrive il Ft «nel pieno del­la crisi, si sono semplicemente gi­rati da una altra parte». Fischiet­tando. Prima con la Grecia, e ora con l’Italia,si sta perdendo tempo prezioso. Quando i tassi salgono, portarli giù non è più un gioco da ragazzi. Più passa il tempo e più è costoso. Ha ragione, ragionissi­ma, Giulio Tremonti ad avvertire la Signora: siamo sul Titanic e sal­ta anche la prima classe. Se dopo­domani i vertici europei non da­r­anno una risposta precisa alla cri­si in corso, l’euro rischia per davve­ro di saltare. Certo saranno dolori per l’Italia: ma il giocattolo salta tutto insieme. Le risposte esisto­no, sono state già abbondante­mente discusse e sono principal­mente due. 1 .L’emissionedi un grande Bot europeo che abbia dietro di sé la forza unita dei diciassette, con i lo­ro debiti e i loro attivi. Certo i Paesi più virtuosi come la Germania non amano questa soluzione. Ma l’alternativa è che le loro banche, piene di titoli italiani, saltino. 2. Una politica monetaria della Bce accomodante, sullo stile della Fed. La sua indipendenza e la sua straordinaria incapacità di segui­re il tono dei mercati (ha alzato i tassi di interesse qualche settima­na prima del fallimento di Leh­man e li ha rialzati nuovamente poche settimane fa) non ci fa ben sperare. Scrive l’ex direttore del Ft tede­sco, Munchau: «Il mio consiglio a Tremonti è di affrontare la Me­rkel ». Altro che cucù, non si tratta solo di salvare l’Italia, ma di tene­re in piedi un pezzo d’Europa."
"Cile, seppelliti in miniera: voci dal cuore della terra Primo video dei minatori","Santiago - La televisione cilena ha diffuso ieri sera le prime immagini del gruppo di 33 minatori bloccati da 21 giorni nella miniera di rame di San José, nel nord del Cile: le immagini, trasmesse da Tvn ed estratte da un video della durata di circa 45 minuti, mostrano i minatori in buone condizioni e sono già state visionate dai familiari. ""Siamo molto organizzati"", spiega uno dei minatori, petto nudo e barba folta, mostrando un angolo farmacia fornito di alcool, medicine, deodoranti e dentifricio in pasta. Una città sotterranea ""Da qui prediamo l’acqua per lavare i denti e il viso"", ha aggiunto il minatore, mostrando un bidone. ""E qui c’è un angolo per il divertimento, dove ci riuniamo tutti i giorni, dove facciamo progetti (...). E poi c’è anche un luogo dove preghiamo"", ha proseguito il minatore, mostrando alle telecamere ogni angolo. Le immagini sono state filmate da una microcamera arrivata fino a loro tramite una sonda. ""Saluto la mia famiglia"", dice uno dei 33 minatori. ""saluto tutto il mondo"", gli fa eco un altro, aggiungendo: ""saluto tutti, specialmente coloro che si stanno adoperando per concludere con successo"" le operazioni di soccorso. Prigionieri fino a Natale I minatori sono bloccati a 700 metri di profondità dal 5 agosto scorso, a causa di una frana. I soccorritori sono riusciti a entrare in contatto con loro, accertandosi che sono tutti in buona salute. Tuttavia, le operazioni per tirarli fuori dalla miniera potrebbero durare anche quattro mesi. Intanto i familiari di uno dei 33 minatori hanno annunciato che denunceranno i proprietari della miniera di San José e tutti i responsabili ""che non hanno fatto il loro lavoro». «Non penso a un risarcimento finanziario, ma voglio mettere di fronte alle loro responsabilità non solo i proprietari della miniera, ma anche tutti coloro che non hanno fatto il loro lavoro"", ha detto alla stampa Carolina Narvarez, la moglie di Raul Bustos, uno dei minatori."
Perché la morte di Santoso non fermerà i jihadisti indonesiani,"La morte di Santoso, il terrorista più ricercato dell’Indonesia, ucciso dalla polizia durante uno scontro a fuoco nella zona di Poso lunedì scorso, è ufficiale. Lo hanno confermato le autorità durante una conferenza stampa di ieri, attraverso le parole di Luhut Binsar Pandjaitan, il ministro per gli affari politici, legali e di sicurezza del Paese. Santoso, conosciuto anche con il nome di battaglia Abu Wardah, si nascondeva nella giungla del Sulawesi centrale assieme a i suoi fedelissimi. Leader di East Indonesia Mujahidin (MIT), responsabile di numerosi attacchi terroristici contro la polizia e la popolazione civile, era stato il primo a giurare fedeltà ai tagliagole dello Stato Islamico. Il governo indonesiano lo cercava da diversi anni, e aveva messo in campo più di tremila uomini - tra polizia e esercito - nell’operazione speciale Tinombala che, come primo obiettivo, aveva proprio quello di fermare il terrorista Santoso. Al suo posto, come guida del MIT, dovrebbe subentrare Basir, fino a lunedì il numero due dell’organizzazione jihadista. Anche lui, secondo le autorità, si dovrebbe nascondere nella foresta, insieme ad una ventina di guerriglieri. La morte di Santoso è sicuramente un grande successo per le forze di sicurezza dell’Indonesia e un duro colpo per gli estremisti dell’area. Ma non sarà letale. L’intelligence del Paese, infatti, ha messo in guardia sul rischio di possibili rappresaglie da parte dei miliziani di Abu Wardah. Anche l’analista Sidney Jones, che dirige l'Istituto di analisi politica dei conflitti di Giacarta, è della stessa opinione. Citata oggi sulle pagine del quotidiano francese Le Monde , ha spiegato che la morte del jihadista non fermerà la violenza in Indonesia, “perché il pericolo è legato a varie cellule ben radicate nelle città”. Nel Paese i sostenitori delle bandiere nere dovrebbero essere circa mille. Secondo i servizi di sicurezza indonesiani, molti di loro sarebbero rientrati dalla Siria e dell’Iraq. Sono persone che sanno usare bene le armi e, soprattutto, che non hanno paura della morte. Per questo, il rischio di nuove violenze, è tutt'altro che scongiurato."
Le confessioni di un gigolò: così si seduce una donna,"""La parte più sexy di una donna è il collo"". A parlare è Gioseph , gigolò italiano che ha scelto di fare della passione per le donne un mestiere. In un'intervista Gioseph dà qualche consiglio ai ""maschietti"" su come sedurre le donne: ""La parte più sexy è sicuramente il collo - dice il giovane - le ragazze e anche le signore lo sanno bene tanto che spesso si tatuano proprio lì. Molte delle mie clienti mi chiedono di massaggiarle il piede o anche soltanto di stare lì a guardarle, mentre camminano con scarpe nere eleganti e dal tacco alto"". Poi chiude la porta sulle ballerina: ""Ammazzano il desiderio"". ""Le scarpe devono essere aperte - spiega Gioseph - di modo che facciano vedere bene le unghie, ben curate, e possibilmente con uno smalto rosso. Anche la caviglia deve essere piccola così come il piede che è molto importante per accendere il desiderio"". ""C'era una cliente che li aveva poco curati, con lo smalto rovinato e ho avuto qualche difficoltà"" confesso. Infine una confessione sulla sua situazione professionale: ""Non lo sa nessuno, ovviamente, tranne mio fratello. E' un mestiere che amo - conclude -, e poi, sia chiaro mi faccio pagare come da tariffa ma non perdo mai l'eleganza. Non mi sono mai fatto pagare una cena da una donna, mai, neanche da una cliente di lungo corso. Non è carino""."
«Il lavoro dellartista algerino è unazione contro la paura»,"Francesco Bonami, direttore artistico della Fondazione Sandretto Re Rebaudengo, crede fermamente nellartista Abdessemed. A dispetto delle polemiche. Adel Abdessemed ha la tendenza ad affrontare scomodissimi argomenti dattualità: la violenza, il fondamentalismo, il terrorismo. Quali motivi dietro la scelta della sua personale? «Credo che viviamo un momento molto complicato e difficile globalmente. Considero il lavoro di Abdessemed un mezzo molto efficace per dimostrare come larte possa parlare ed ascoltare il mondo». «Nel mio cuore detesto la neutralità» ha detto Abdessemed. La sua opera si può leggere come «una presa di posizione»: è una caratteristica peculiare dellartista o la possiamo rintracciare in altri artisti della sua generazione? «Credo che anche il lavoro di Thomas Hirsshorn può essere visto in questa stessa ottica anti-neutrale». Abdessemed è algerino di origini berbere, nomade per vocazione. Questo ha influito sul suo lavoro? «È una condizione essenziale. Identità e arte in questo caso coincidono». Lartista non ama la parola «performance» che vede legata alleconomia e preferisce parlare di «atti». Come definire le sue opere? «Sono sia azioni che osservazioni nel senso di testimonianza». Sono opere in genere eseguite illegalmente e senza permessi. È un aspetto significativo? «Abdessemed si muove autonomamente dentro le convenzioni del sistema sociale. Portare un leone in giro per strada non credo sia illegale. Confondiamo la parola illegalità con la parola paura. Abdessemed lavora con la paura collettiva o forse contro di essa."
"Attenti a Messina, dal Real all'Armani:«Chissà!»","Ettore Messina sta per tornare. Uno dei più grandi allenatori d'esportazione che l'Italia abbia prodotto in questi anni, sta facendo le valigie da Madrid. Resterà in Spagna fino a giugno, c'è da rispettare la scuola dei figli. Poi chissà che Milano non chiami. Una città ed una granbde squadra che manca al suo curriculum. «Io ad allenare l'Armani Jeans? Ne parlano tutti - ha detto l'ex coach del Real Madrid stamani a Milano per la presentazione di un corso della Bocconi - ma vedremo se a fine stagione qualcuno riterrà di dover cambiare una situazione che non mi sembra cattiva». Messina difende Peterson e chide tempo per lui come lo ha chiesto per se stesso: al Real non hanno saputo attendere e lui ha preferito andarsene. «Mi sembra che Peterson sia la persona più indicata per fare un lavoro eccellente. Tutte queste sono solo ipotesi». Niente di fatto neppure per un ipotetico approdo in nazionale italiana: «C'è già Pianigiani, non fatemi litigare con le persone«, ha aggiunto rivolgendosi ai cronisti presenti. La sua avventura a Madrid si è conclusa perchè «si era pensato che con l'arrivo di un allenatore di prestigio - ha detto Messina - a quel punto gran parte del lavoro era già stato fatto. In realtà ci vuole coesione sia in campo che negli uffici». Idea che lo accomuna perfino a Josè Mourinho. L'allenatore portoghese non smette di raccontare il sogno: tornare in panchina in Inghilterra, a dispetto delle esperienze in Italia e Spagna. Anche Mourinho ha vita dura: al Real vogliono vincere subito e senza giocar male. Difficile! Anche se Messina è ottimista: «Mourinho? Credo che alla fine porterà almeno un trofeo a casa. Lui è un professionista molto determinato, sa come raggiungere risultati importanti. È un eccellente lavoratore». Ma scapperà pure lui."
"Paura nel golfo di Napoli, collisione tra due navi: due i marinai dispersi","NAPOLI - Grave incidente nel golfo antistante Napoli. Una nave mercantile, il Jolly Grigio e un peschereccio, il Giovanne Padre entrano in collisione. Due i dispersi. La collisione L'incidente è avvenuto alle otto e cinquanta di questa mattina, coinvolgendo le due navi, la più piccola delle quali, il peschereccio si sarebbe subito rovesciato. Sono stati immediati i soccorsi da parte della capitanerie di porto, che sono riusciti a trarre in salvo uno dei tre marinai del Giovanni Padre. L'uomo è stato ricoverato in ospedale, ma le condizioni di salute non destano preoccupazione. Gli altri due marinai, padre e figlio, sono tuttora dispersi. Le ricerche da parte delle squadre subacquee vanno avanti, ma non sono ancora state trovate tracce dei due uomini dispersi. Aperta un'inchiesta Fermato su ordine della Capitaneria di porto il mercantile, sequestrato dai pm. Il comandante sarà presto interrogato sui fatti. A sentire i testimoni l'incidente sarebbe avvenuto in un momento di perfetta visibilità. Per ora l'uomo ha solo dichiarato di ricordare che il peschereccio si è rovesciato subito dopo l'impatto."
"Venezuela, la Iveco stoppa la produzione: ""Crisi valutaria insostenibile""","Dal 1954, la Cnh Industrial ha apportato molti contributi al Venezuela : nuove tecnologie, soldi, ma soprattutto lavoro. L'azienda, lì presente attraverso il business Iveco presso la città di La Victoria, ha annunciato la sospensione delle proprie attività produttive nello stato. I continui ribilanciamenti di potere e gli aspri scontri che stanno investendo il paese stanno lentamente creando un flop economico della regione. "" Con la crisi valutaria - si legge in una nota dell'azienda - che continua a creare difficoltà all'industria nell'importazione dei componenti e delle materie prime, Iveco si vede costretta a sospendere con effetto immediato le proprie attività produttive nel Paese "". La Iveco è da anni tra le più grosse produttrici di mezzi pesanti , quali camion, autobus e componenti per tir. Al suo appello rispondono oltre 400 dipendenti, che nel 2013 hanno prodotto complessivamente cira 1700 unità. L'azienda ha anche realizzato alcuni pezzi per la gara del Dakar per camion. La società, comunque, "" conferma il proprio interesse per il mercato venezuelano e continuerà a essere a fianco dei propri concessionari e dei clienti, garantendo, attraverso le 32 sedi a livello nazionale, assistenza nei servizi e nei ricambi per tutti i veicoli Iveco "", che cercheranno di coprire le unità mancanti. Nonostante la crisi però, la divisione di La Victoria ha annunciato di "" riprendere le attività nello stabilimento non appena la situazione del mercato sarà migliorata e stabile "". Il Venezuela sembra ben lungi dall'uscita da questa situazione di stallo, considerate le possibili sanzioni che gli Usa starebbero valutando nei confronti del governo di Maduro . Che ci tiene a ricordare come l'amministrazione Obama spenda "" almeno 5 milioni di dollari all'anno per finanziare i movimenti di opposizione in Venezuela "", e di come al momento "" al Congresso vi è una legge per stanziarne altri 15 proponendo anche delle sanzioni. Il Venezuela ed il suo popolo non meritano questa punizione ""."
Da Torino a Sidney in sella ad uno scooter 30mila chilometri per aiutare il popolo indiano,"Un viaggio verso l'altro capo del mondo. Un sogno nato durante l'adolescenza, ma che Marco Lugliengo e Diego Mariani non avevano mai realizzato. Finché i due, amici d'infanzia, non si sono ritrovati, ventinovenni neoavvocati, davanti a un bicchiere di vino. ""Dobbiamo fare qualcosa di epico"", ha detto Marco. ""Io qualcosa in testa ce l'ho"", ha risposto Diego. Ed ecco l'idea: partire in scooter, due Star LML, da Torino a Sidney. Passando per Albania, Grecia, Turchia, Iran, Pakistan, India e Indonesia. ""Volevamo fare un percorso su strada - spiega Marco - un viaggio diverso, per recuperare la lentezza nel viaggiare, conoscere le persone, sentire gli odori e i sapori dei luoghi che si attraversano. In più abbiamo la scusa di andare a trovare un nostro caro amico che è andato a vivere a Sidney"". Il sito Un viaggio personale, insomma, ma che Marco e Diego hanno voluto dedicare anche a un progetto umanitario. E' così che è nato il sito StarWayToSidney : ""Lo abbiamo creato soltanto per raccogliere fondi per Semi Onlus International, che lavora nell'India dell'est"". I due ragazzi non si limiteranno, però, a raccogliere fondi, ma resteranno uno o due mesi tra i volontari della Onlus come tuttofare e per realizzare un documentario che faccia conoscere il lavoro dell'organizzazione. Il viaggio Vero ispiratore del viaggio è il giornalista Giorgio Bettinelli, autore di libri come In Vespa. Da Roma a Saigon , in cui descrive un viaggio in scooter con un tragitto simile a quello che faranno Marco e Diego. Nessuna aspettativa, nessun bisogno di introspezione alla base del viaggio: solo la voglia di viaggiare. ""Io non sono mai riuscito a prendermi un tempo così lungo - spiega ancora Marco - mentre Diego l'ha già fatto anche se non in scooter. Ci serve per staccare dal lavoro, per rimettere in fila le idee. Entrambi non siamo così convinti della strada presa e vogliamo pensare bene a cosa fare nel futuro. Però siamo spinti dal piacere del viaggio, a cui poi si è unito anche il progetto umanitario. Anche per questo ci impegneremo ad aggiornare il sito con foto e racconti"". La partenza Un viaggio già iniziato virtualmente, ma che partirà domattina alle 11, dall'Arco del Valentino a Torino. Ad accompagnare Marco e Diego ci saranno amici, conoscenti e chi vorrà percorrere in scooter il primo pezzo di strada con loro."
Lo sfondo blu intenso regala fascino alla notte di Natale,"Fabrizio Rinversi Affermava il filosofo romano Seneca: «La legge del dono fatto da amico ad amico è che l'uno dimentichi presto di aver dato, e l'altro ricordi sempre di aver ricevuto». Il tempo dei regali si sta avvicinando, anche quest'anno, e, nei pochissimi spazi che l'intensità quotidiana, lascia al pensiero di estendersi in prospettiva, si cominciano a delineare ipotesi di abbinamento tra persone e cose. Non solo. Entra in gioco pure la gratificazione personale che, qualora non ancora soddisfatta, attende il consuntivo sui dodici mesi per trovare la sua migliore giustificazione. In sintesi, fare o farsi un dono, vuol dire decidere di interagire con delle persone, o con se stessi, in modo da provocare una reazione, una risposta, un sentimento, una considerazione e, in proiezione, un ricordo, come evidenziato da Seneca. Un atto che assume una valenza tanto maggiore quanto più il regalo e/o la gratificazione riguardano un oggetto unico e importante come l'orologio. Trattandosi di un qualcosa di decisamente personale, non è facile selezionare l'alternativa migliore e, allora, in aiuto possono venire il prestigio, i trend, la brand awareness, il must-have, molti elementi che consentono di aggiungere una valenza oggettiva a questo tipo di dono. Entrando un poco più nello specifico, nel 2018 una tendenza consolidata ha riguardato i quadranti dal blu intenso, associati all'acciaio, a vestire l'eleganza con una nota di sobria delicatezza. Interessanti esempi in tal senso possono essere il Polaris Automatic di Jaeger-LeCoultre e il Firshire Ronde Double Moon Phase di Paul Picot. Il primo, automatico di manifattura, da 41 mm (6.850 ) è parte di una collezione ispirata dal primo Polaris Memovox del 1968, originale nella sua doppia corona (regolazione dell'ora e rotazione del rehaut interno) e sofisticato nelle tre lavorazioni del quadrante: soleil al centro, grené sulla fascia degl'indici e opalino sul rehaut. Il Paul Picot (3.515 con fibbia déployante), automatico, in acciaio con anse vintage, abbina ai piccoli secondi le fasi lunari indicate in un unico contatore, al 9, da una prospettiva Nord o Sud. Se si vuol puntare sul must-have, un'ipotesi attuale potrebbe essere il cronografo Omega Speedmaster Dark Side of the Moon Apollo 8, da 44 mm, in ceramica nera contrappuntato da dettagli in giallo (9.000 ), dotato del calibro manuale originale del Moonwatch, il 1861, visibile attraverso il quadrante scheletrato, annerito e lavorato sulla platina a riprodurre l'immagine della superficie lunare. Infine, il sempiterno fascino dell'interpretazione vintage, mescolata all'allure di un marchio di tradizione, può indirizzare verso il Tudor Black Bay Fifty-Eight, in acciaio da 39 mm (automatico di manifattura e certificato Cronometro, 3.100 ), ispirato dal primo orologio subacqueo impermeabile a 200 metri lanciato dalla Casa nel 1958: richiami vintage li troviamo nella «Big Crown», nel quadrante con lancette «snowflake» e nel triangolo rosso sulla lunetta girevole sottostante il riferimento luminescente."
"""L'ha rimosso subito il vigliacco"": Lucarelli contro chi insulta Tiziana","Gli insulti nei confronti di Tiziana, la 31enne campana che si è suicidata ieri sera dopo essere diventata famosa sui social per un video hot , non si placano neanche dopo la sua morte. Selvaggia Lucarelli non ci sta e pubblica sulla sua pagina facebook il commento di un musicista membro dell'orchestra sinfonica di Salerno: ""Ti è piaciuto zocciliare e farti guardare?!?Adesso non ti resta che da un foulard penzolare...stai facendo il video?!? Brava...ahahahahah Spero che da domani tutte quelle come lei facciano la stessa fine!!! Tutte da un foulard a penzolare!!!"". Immediata la risposta di Selvaggia: ""Caro Antonio Leaf Foglia, visto che godi del suicidio di una ragazza (anzi, di una troia come la definisci più volte nei commenti) e visto che sei anche un musicista presso l'orchestra sinfonica a Salerno e non solo per cui immagino che un po' di popolarità non ti dispiaccia, eccoti servito! Ti regalo un giorno da ""Tiziana Cantone"". Sperimenta sulla tua pelle come ci si sente ad essere lo zimbello o la merda del giorno suo web. Stai facendo il video? Bravo! Ps: spero che la famiglia di Tiziana lo denunci"". L'uomo ha subito cancellato il post ma, si sa, sul web è inutile. Qualcuno l'ha già letto e fotografato. E così la Lucarelli affonda il coltello: ""L'ha rimosso in 10 minuti il vigliacco . Troppo tardi Antó. E chiudi la bacheca la prossima volta se non vuoi condivisioni ai tuoi status. Intanto sperimenterai due cose: a) sul web tutto resta. Specie quando si tengono le bacheche aperte come la tua B) quello che scrivi qui ha delle conseguenze . Le ha avute per Tiziana. Spero che l'orchestra sinfonica di Salerno si vergogni, come dovrebbe essere in memoria di Tiziana e per rispetto di tutte le donne, di averti tra i suoi musicisti, così una piccola conseguenza tocca pure a te. Spero che si vergogni la curva del Salerno calcio ad ospitarti allo stadio. E che anziché suonare in un tributo a Vasco da ora in poi, al massimo, ti facciano suonare in un tributo a Tiziana""."
"Caserta, nonno di Fortuna coinvolto in giro di prostituzione","Tre persone sono state arrestate nel Casertano perché legate ad un giro di prostituzione. Ma tra i fermati c'è anche il nonno di Fortuna Loffredo, la bambina morta il 24 giugno del 2014 dopo essere caduta da un palazzo del Parco Verde di Caivano . A quanto pare Vincenzo Guardato è stato individuato tra gli organizzatori di un'associazione a delinquere finalizzata allo sfruttamento della prostituzione. Di fatto le inchieste sono state avviate nello scorso mese di gennaio dopo un blitz a sorpresa da parte di alcuni militari proprio all'interno di una casa di appuntamenti a Casagiove, nel Casertano. Nell'organizzazione una donna era addetta agli appartamenti. Si occupava di recuperarli sul mercato immobiliare per poi affittarli alle prostitute prendendosi cura anche di pagare ad esempio le utenze e anche altre spese che riguardavano l'appartamento. Inoltre altre persone si occupavano di sponsorizzare con annunci online le prostituite che poi venivano contattate dai clienti. Insomma un'organizzazione ben collaudata che da tempo di fatto andava avanti col business della prostituzione. Adesso gli inquirenti dovranno accertare le responsabilità individuali delle tre persone fermate."
"Orban incorona Salvini ""Sei il mio eroe, insieme fermeremo i migranti""","L'Italia fa un passo verso Visegrad. È una grande esibizione di reciproca simpatia e amicizia l'incontro di Milano fra il vicepresidente del Consiglio Matteo Salvini e il premier ungherese Victor Orban, leader del gruppo di quattro Paesi euroscettici e chiusi all'immigrazione. Un po' vertice di Stato, un po' incontro «solo politico» - come si affrettano a precisare i 5 Stelle - il testa a testa fra Salvini e Orban si tiene in una sede istituzionale, la prefettura di Milano, protetta da un ingente dispositivo di agenti, messi in campo per scoraggiare eventuali teste calde, vista anche la sfida dei centri sociali, lanciata in rete e poi fallita. Sette camionette separano l'ufficio del governo, in corso Monforte, dalla piazza San Babila in cui alcune migliaia di militanti di sinistra e sindacati si sono radunati per protestare e testimoniare, in nome di una «Europa «senza muri». Alle 17 la piazza si riempie e alle 17 in punto il corteo di auto ungheresi attraversa il portone di palazzo Diotti. In mezzo a una folla di giornalisti, Salvini in completo blu e barba incolta si avvicina e lo accoglie in modo caloroso e informale, scusandosi forse di qualche incertezza protocollare: «Victor, sorry», sorride. Un'ora di incontro e poi il punto stampa. I complimenti si sprecano. «Salvini - dice Orban - in Ungheria gode di un rispetto rilevante, se partecipasse alle elezioni ungheresi vincerebbe». Ammette di averlo definito «il mio eroe», lo considera «un mio compagno di destino». Clima di totale sintonia è sulla difesa dei confini «esterni» dell'Europa. Salvini - spiega Orban - «cerca di dimostrare che i migranti possono essere fermati e per questo coraggio noi lo stimiamo, lo sosterremo in qualunque cosa possiamo e gli dico avanti così». «Se uno va avanti e non si fa impressionare - aggiunge - riusciamo a dimostrare che questo è possibile e che i confini possono essere difesi». Più complicato, invece, delineare un asse sui ricollocamenti, ovvero sulla redistribuzione dei migranti sbarcati, anche con la Diciotti. Orban non ne vuole sapere. Alla fine del suo pranzo nel quartiere di Brera, Orban ha glissato: «Comprendiamo la richiesta» ha ammesso, ma non la riteniamo ragionevole. Ed emerge il possibile paradosso di un'alleanza fra due posizioni «sovraniste». Orban, d'altra parte, è cauto anche su una possibile uscita dal Ppe. E anche Salvini derubrica l'idea di una «Lega delle Leghe»: «Stiamo lavorando - spiega - a un'alleanza che escluda i socialisti e le sinistre e porti a centro le identità che nostri movimenti rappresentano». Sicuramente, a unire Orban e Salvini c'è l'ostilità per il presidente francese Emmanuel Macron. Al Parlamento europeo - spiega il premier - «la situazione è semplice: c'è un campo guidato da Macron», «a capo della forza europea che sostiene la migrazione», «dall'altra ci siamo noi che vogliamo fermare l'immigrazione illegale. C'è un grosso dibattito anche nel Ppe, vorremmo prevalesse la nostra posizione». E mentre apre a «solidi rapporti economici e finanziari» con la Cina, Salvini ricorda che l'Ungheria ha una flat tax sulle imprese (al 9%) e sulle famiglie, così il Pil cresce e la disoccupazione cala. «Un caso da studiare»."
Tienanmen dolore e silenzio: la Cina censura la storia,"Pechino - Al ventesimo anniversario del massacro di Tienanmen, compiuto dall’esercito cinese nella notte tra il 3 e il 4 giugno 1989, la Cina si chiude nel silenzio ufficiale, serra l’accesso alla storica piazza, aumenta la censura su Internet e rafforza le restrizioni sugli attivisti. Solo l’aumento del numero dei poliziotti attorno alla piazza e la perquisizione per chi si avvicina alla zona danno il segno che la giornata è particolare a Pechino, dove parlare in pubblico del massacro continua ad essere un tabù. Pressioni dal governo cinese Uno dei più noti dissidenti, Qi Zhiyong, che perse la gamba sinistra nel 1989 ed è sotto costante sorveglianza della polizia, ha inviato un sms all’agenzia France Press per far sapere che è stato costretto a salire su un’auto per essere portato via da Pechino. ""Ogni giorno devo mandare a scuola mia figlia su una macchina della polizia. Stavolta, quando mia figlia è scesa, gli agenti si sono rifiutati di far scendere anche a me. Al contrario, sono saliti altri due agenti, mi hanno costretto a sedere nel mezzo, e ora mi stanno portando via da Pechino. E hanno intenzione di togliermi il cellulare"". E a quel punto tutte le chiamate al telefonino di Qi, 53 anni, a cui era stato chiesto nei giorni scorsi di lasciare la capitale, sono andate a vuoto. Del resto, lui è abituato ad essere allontanato in occasioni ""sensibili"": fu portato via durante le Olimpiadi di agosto, quando a febbraio arrivò in Cina il segretario di Stato Hillary Clinton, e a marzo, durante l’annuale sessione del Parlamento cinese. Censura va a tutto spiano Le notizie sul sanguinoso massacro che pose fine a sette settimane di proteste degli studenti vengono periodicamente tagliate dagli schermi della Bbc e Cnn, in lingua cinese. Alla vigilia dell’anniversario, Pechino ha deciso di bloccare anche l’accesso al microblogging Twitter , alla posta elettronica di Hotmail , al nuovo motore di ricerca Microsoft Bing e al server fotografico Flickr (censure che si sommano alle numerose restrizioni a cui già sono soggetti gli utenti cinesi del web, penalizzati dalle censure di YouTube , Blogspot , Wordpress ). In un comunicato, Reporters without Borders ha ricordato che ""il black out sull’informazione è stato così efficace per 20 anni che la gran parte dei giovani cinesi sono del tutto ignari di quel che accadde quella notte"". La maggioranza degli studenti dell’Università di Pechino, motore iniziale delle proteste, non sanno nulla di quel che successe: l’enorme campus della Beijing Daxue (nota con il nomignolo Beida in Cina), la maggiore università del Paese, vive l’anniversario più concentrata sugli esami di fine corso che per le rivendicazioni politiche. Il dolore dei famigliari delle vittime Solamente alcuni famigliari delle vittime e i dissidenti in esilio hanno alzato al voce, esattamente come accade ogni giugno da vent’anni. ""Il dolore rimane vivo nel luogo più profondo del mio cuore"", ha detto Zhang Xianling, 72 anni, co-fondatrice dell’associazione Madri di Tienanmen, che riunisce 120 famigliari di vittime. Basandosi sui dati raccolti negli ospedali le Madri credono che le morti quella notte possana essere stati 2mila. Il cadavere di Wang Nan, deceduto a 19 anni alle 3 di mattina del 4 scattando foto dinanzi ai fucili dei soldati, fu sotterrato vicino alla Scuola Secondaria Numero 28, ed affiorò in superficie con la pioggia. Zhang mostra il casco che portava il figlio: il proietttile entrò dal lato sinistra, attraversò il cranio e uscì dalla parte posteriore. Gli amici lo cercarono per undici giorni in 24 ospedali ""dove videro cadaveri di meno di un metro e anziane dai piedi di loto"", nate dunque in epoca imperiale. Jeff Widener, l’autore della famosa foto di un giovane dinanzi a un tank, ha raccontato che il 4 giugno, quando i soldati uscirono a pulire le strade, ""il suolo del viale Chang’An era letteralmente rosso di sangue"". Ma gli appelli delle Madri al governo (computo ufficiale dei morti, risarcimento, perdono ufficiale e un giudizio sui responsabili) continuano a rimanere inascoltati."
Kia per il diritto allo sport,"La notizia riguarda i motori ma solo indirettamente: i veri protagonisti questa volta sono infatti i bambini e il loro diritto di praticare uno sport. Avviso a tutti i bambini, dunque: mamma e papà non vogliono farvi giocare a pallone? O, al contrario, pretendono che siate i campioni che voi proprio non volete essere? Forse perché non sanno che dal lontano 1992 esiste un Codice Europeo di Etica Sportiva che ha codificato un vero e proprio diritto dei bambini e dei giovani allo sport. Lo sanno bene invece Kia Italia e l’ Associazione Italiana Calciatori , presieduta dall’ex di Roma e Queens Park Rangers Damiano Tommasi, che insieme hanno presentato alcuni giorni fa il Kia Camp , un programma educativo dedicato ai bambini dagli otto ai dodici anni e volto a promuovere il Fair Play, l’integrazione e la lotta al razzismo. Obiettivo dei Kia Camp, che si svolgeranno a partire da sabato 30 novembre in dieci scuole calcio lungo tutta la Penisola, è quindi far apprendere a bambini e bambine le tecniche del gioco del calcio, ma anche i valori che sono alla base del Fair Play , fornendo ai giovani partecipanti gli strumenti necessari a trasferire poi i valori appresi anche all’interno delle proprie famiglie. La volontà di Kia di stupire i giovani protagonisti dei Kia Camp si concretizzerà inoltre con la possibilità, per il bambino che dimostrerà di aver appreso al meglio i concetti di Fair Play, integrazione e lotta al razzismo, di assistere insieme a uno dei suoi genitori ad una delle partite della Nazionale Italiana ai prossimi Mondiali di Brasile 2014. E quale sarà l’auto utilizzata dallo staff per i trasferimenti da una tappa del camp all’altra? Ovviamente una Kia Carens ( leggi qui la nostra prova ) . Info e calendario del camp sul sito: www.kiacamp.it Vuoi conoscere tutto sul mondo di auto e moto? Approfondisci su RED Live"
"""Voglio un'Europa cristiana"", le parole del premier polacco","""Il mio sogno è quello di aiutare a renderla (l'Europa n.d.r.) nuovamente cristiana, dal momento che, purtroppo, in molti luoghi le persone non cantano più le canzoni cristiane di Natale, mentre le chiese sono vuote o trasformate in musei e che tutto questo è davvero triste"", a parlare è Mateusz Morawiecki , il nuovo primo ministro polacco, che si è insediato la settimana scorsa dopo aver precedentemente ricoperto il ruolo di ministro delle Finanze. La prima intervista del neopremier è destinata a non passare inosservata. La Polonia - del resto - sta diventando sempre di più un ""avamposto di cristianità"" all'interno di un quadro continentale palesemente desacralizzato. E il 49enne Mateusz Morawiecki si ""candida"" al ruolo di guida politica del Vecchio Continente anche in contrapposizione con l'Unione europea, se necessario. Nel virgolettato riportato su La Nuova Bussola Quotidiana - infatti - il neo primo ministro ha dichiarato che la sua è ""una grande nazione"" e che ""diventerà ancora più grande"", sottolineando di non essere disposto a ricevere pressioni, tanto di tipo politico quanto di tipo economico, da parte dell’Unione Europea. La Polonia - insomma - non si dichiara disponibile ad accettare un numero eccessivo di migranti: ""Non permetteremo questi tipi di ricatti"", ha chiosato Morawiecki, che ha anche specificato di essere un fervente cattolico e di affidarsi spesso a Dio e alla preghiera ""per servire bene la Polonia"". Mateusz Morawiecki è nato il 20 giugno 1968 ed è figlio di Kornel Morawiecki, uno dei fondatori e dei leader di Solidarność Walcząca: un movimento di opposizione al regime comunista fondato nel 1982 a Breslavia, in piena clandestinità. La madre - invece - è stata definita come ""profondamente religiosa"". Una storia personale - quella di Morawiecki - che è tutta incentrata sull'anticomunismo e sulla cristianità. Secondo il primo ministro polacco, la sua nazione avrebbe diritto a una riapertura dei negoziati con la Germania per i risarcimenti dovuti ai danni subiti durante la seconda guerra mondiale. Ma sono altre le posizioni finite sotto la lente d'ingrandiemento dei vertici istituzionali dell'Ue: il presidente polacco - infatti - ha detto di voler restare nell' Ue , ma di non avere fretta di adottare la moneta unica. Secondo quanto riportato da Il Sole 24 Ore , il capo dell'esecutivo ha definito come ""completamente falsa"" l'asserzione per cui Pis, il partito di governo, sarebbe intenzionato a far uscire la Polonia dall'organizzazione sovranazionale europea. Il giornalista polacco Lazarowicz, amico d'infanzia di Morawiecki, ha spiegato che: ""Il suo obiettivo è far risorgere la Polonia dal suo passato comunista, renderla più prospera"". Il presidente del consiglio sarebbe stato scelto come candidato da Kaczyński. Il motivo della scelta di candidare proprio questo esponente politico - in realtà - pare ascrivibile alla contiguità con le cancellerie europee. Morawiecki - infatti - oltre ad essere stato un banchiere d'affari e oltre ad aver lavorato per Santander, è stato anche consulente economico dell’attuale presidente del Consiglio europeo Donald Tusk. Caratteristiche che sconsiglierebbero l' immediato inserimento del neo premier polacco nell'insieme dei leader populisti d'Europa. Un leader liberista, quindi, che ha annunciato di voler contribuire al ritorno di un'Europa a trazione cristiana."
Il Parma batte 2-0 il Cagliari. Gol spettacolare di Gervinho,"Il Parma di Roberto D'Aversa, dopo aver espugnato il Meazza una settimana fa, si ripete anche contro il Cagliari di Rolando Maran dimostrando di amare particolarmente la partita del sabato alle 15. I ducali hanno avuto la meglio per 2-0 sui sardi frutto delle reti di Roberto Inglese, al 20' del primo tempo su assist di Federico Dimarco , e di Gervinho ad inizio ripresa. L'ivoriano, in particolare, ha realizzato una rete bellissima mettendosi in proprio con una grande cavalcata iniziata nella propria metà campo, fatta di tre avversari saltati e conclusa con un tiro in porta di destro che non ha lasciato scampo a Cragno. La partita è stata equilibrata e ricca di azioni da gol, anche se i padroni di casa hanno vinto con merito e portano così a quota sette punti in classifica, mentre il Cagliari resta fermo a quota 5. Nel primo tempo il Cagliari imprime subito un gran ritmo alla partita ma alla prima occasione è il Parma a passare in vantaggio con Inglese che ben imbeccato da Iacoponi batte Cragno di testa: la rete viene però annullata per il giusto fuorigioco dell'ex attaccante del Chievo. I ducali crescono con Gerviho che mette paura ai sardi al 17' anche se il suo tiro non è preciso. Minuto 20' il Parma passa davvero in vantaggio con Inglese che sfrutta l'assist di Dimarco e buca Cragno complice anche l'incertezza di Romagna. Barella sfiora il gol del pareggio al 28' mentre Sepe salva tutto al 36' su Cerri. Il portiere del Cagliari si esibisce in una grande parata sul tiro potente di Barillà al 40' e si va al riposo sull'1-0. Nella ripresa il Tardini si alza per applaudire l'ex Roma Gervinho che fa tutto da solo, parte dalla propria metà campo, si fa circa settanta metri di campo, salta tre uomini e da solo davanti a Cragno non sbaglia: 2-0 Parma. Rigoni spreca il 3-0 al 50', mentre Joao Pedro al 53' e Ionita al 59' impegnano Sepe. Rigoni si mangia ancora la palla del 3-0 al 68' e al 71' Bruno Alves salva tutto su Farias. Il Cagliari si sbilancia nel finale di partita e permette al Parma di affondare ancora con Gervinho che all'82' serve Ceravolo che si fa chiudere in angolo da Cragno. Iacoponi svetta di testa al'83' e la mette alta, mentre Deiola la mette a lato sul bel contropiede iniziato e rifinito sempre dallo scatenato Gervinho. Il tabellino Parma: Sepe, Iacoponi, Gagliolo, Bruno Alves, Dimarco, Barillà, Rigoni, Stulac, Di Gaudio, Gervinho, Inglese Cagliari: Cragno, Srna, Romagna, Klavan, Lykogiannis, Castro, Bradaric, Barella, Cerri, Joao Pedro, Sau. Reti: 20' Inglese (P), 47' Gerviho (P)"
Ignora l'alt e l'auto si schianta: tra i passeggeri anche un giocatore dell'Empoli,"Un’auto di grossa cilindrata non si è fermata all’alt della polizia, questa mattina intorno alle 4 in viale Michelangelo a Firenze, proseguendo a forte velocità e andandosi poi a schiantare contro il muro di un’abitazione. Il conducente della macchina si è allontanato subito dopo lo schianto. La vettura, una Bmw M3 , è intestata al calciatore dell’Empoli Mario Rui Silva Duarte , che tuttavia non sarebbe stato presente. Al momento dello scontro a bordo, oltre al guidatore, c’erano anche il difensore dell’Empoli Lorenzo Tonelli e una ragazza, entrambi illesi. Sul posto è intervenuta la polizia municipale per i rilievi. Secondo quanto ricostruito, quando ha ignorato l’alt, il conducente stava parlando al cellulare. L’auto, dopo aver sbandato colpendo dei motorini in sosta e dei cartelli stradali, si è schiantata contro il muro di un palazzo all’angolo tra viale Michelangelo e via Marsuppini. La società calcistica, da parte sua, ha confermato quanto accaduto e la presenza sull’auto del giocatore Lorenzo Tonelli. Quanto all’uomo alla guida del mezzo si fa sapere che avrebbe deciso di presentarsi alle autorità nelle prossime ore. Rischia un doppia sanzione amministrativa, per non essersi fermato all’alt della polizia e per essere fuggito dal luogo di un incidente senza feriti."
"Padova, il sindaco non riceve il console marocchino: ""Basta coi centri islamici""","Massimo Bitonci è uno che non le manda a dire. Il nuovo sindaco leghista di Padova, eletto nel giugno scorso, si era già rifiutato di incontrare l'ex ministro Kyenge giunto in città dopo l'ordinanza anti-Ebola emessa dal Comune, con cui si imponeva a chi provenisse dall'Africa l'esibizione di un certificato medico. ""La Kyenge faccia la fila come gli altri"", aveva tirato dritto Bitonci: oggi, dopo quello all'ex ministro per l'Integrazione del governo Letta, arriva un altro gran rifiuto. Questa volta lasciato a fare anticamera c'è il console marocchino . Diplomatico di un Paese con cui, spiega il sindaco di Padova, ""non c'è reciprocità"": ""Quando nel mondo islamico i cristiani saranno rispettati e non perseguitati, allora ci parleremo"", ha scritto Bitonci su Facebook per motivare il proprio rifiuto. Il console del Marocco Ahmed El Khdar aveva invitato il primo cittadino euganeo a un incontro per chiarire la questione delle modalità delle celebrazioni del Ramadan in città. Alle parole di El Khdar, che segnalava come la richiesta di nuovi luoghi di culto e spazi di aggregazione per le comunità islamica e marocchina fosse in continuo aumento in tutto il Veneto, Bitonci ha risposto con un durissimo post sul proprio profilo Facebook, in cui, con l'hashtag #centriislamiciacasavostra, tuonava: ""Nessuna palestra pubblica per il Ramadan "". Come ricorda Il Mattino di Padova , in Marocco vivono quasi trentamila cristiani, organizzati nelle due arcidiocesi di Tangeri e Rabat. La percentuale dei fedeli sul totale della popolazione è molto bassa, ma chiese e cattedrali cattoliche sono presenti in gran parte delle principali città del Paese."
"Wind Music Awards, bufera dopo l'esibizione della Nannini","Un'altra polemica irrompe nei Wind Music Awards . Dopo le stecche di Gianni Morandi e di Rovazzi che hanno scatenato la reazione fuoriosa dei fan è il turno di Gianna Nannini. Subito dopo la sua esibizione Twitter è stato invaso da una serie di commenti contro l'esibizione della cantante. Nel mirino è finita la sua interpretazione che sarebbe stata macchiata dal playback. ""Quanto è imbarazzante il playback della Nannini?"", scrive un utente. Ma la polemica non finisce qui. In tanti accendono i toni: ""Ma un concerto live la Nannini lo canta?!"". E ancora: ""Ma Gianna anche ai suoi concerti che costano un botto canta in playback?"". Insomma i telespettatori e gli utenti non hanno gradito affatto l'esibizione della Nannini. La stessa buefra che era scoppiata già nella serata di ieri per l'esibizione di Rovazzi e di Gianni Morandi. Anche in quel caso sui social si è scatenata una vera e propria ondata di critiche. La cantante finora non ha risposto alle critiche, Morandi invece ha immediatamente replicato con ironia: ""Certo che ero in playback, non so più cantare... Un abbraccio""."
"Tragedia per Valentino, il patrigno si suicida","Pesaro - Tragedia per Valentino Rossi, il secondo marito della madre si è suicidato. Il pm di Pesaro Silvia Cecchi ha disposto l’autopsia sul corpo di Mauro Tecchi, secondo marito di Stefania Palma, morto suicida all’età di 52 anni. L’uomo, ingegnere, si è puntato un fucile calibro 12 al petto, regolarmente detenuto, e ha fatto fuoco. La tragedia sarebbe avvenuta nella notte tra martedì e mercoledì, ma il corpo è stato scoperto solo ieri. Il pm pesarese ha conferito l’incarico a un esperto dell’istituto di medicina legale di Ancona. Un atto dovuto, perché non vi sarebbero dubbi sul fatto che l’uomo si sia ucciso. La casa è stata posta sotto sequestro. La scoperta È stata la mamma di Valentino, che aveva sposato Tecchi in seconde nozze dopo la separazione da Graziano Rossi, a dare l’allarme. Secondo quanto riferiscono oggi i giornali locali, la coppia aveva litigato e la Palma era ritornata a Tavullia. Poi, però, aveva cercato Tecchi al telefono, e non ottenendo risposta si era preoccupata e aveva chiesto ad alcuni amici di di andare a casa del marito. Il professionista, la cui relazione con la Palma durava ormai da tre anni, è stato trovato disteso sul letto, con il fucile accanto e un cuscino sul petto per attutire il colpo. L’uomo aveva avveso anche la televisione. Nessuno, fra gli abitanti del quartiere, avrebbe sentito il colpo. Tecchi aveva risolto da pochi giorni il rapporto di lavoro con l’impresa di costruzioni per cui lavorava. L’uomo non ha lasciato biglietti per spiegare il suo gesto. Stefania Palma è stata vista ieri uscire in lacrime dall’abitazione, dove ha riconosciuto il corpo del marito, sorretta dalle amiche. L'altro figlio Il fratellastro di Valentino Rossi, Luca, di 12 anni, anche lui campione di minimoto, non è il figlio di Tecchi, ma il frutto di una lunga relazione avuta da Stefania Palma con un altro uomo. La Palma aveva sposato Tecchi, l’ingegnere morto suicida, due anni fa. I funerali non sono stati ancora fissati."
La Corea del Nord nega l'attacco a Sony Obama: reagiremo,"Che cosa significa «risponderemo in modo proporzionale nei modi e nei tempi che vorremo e che certo non posso rivelare qui?». Le parole usate venerdì da Obama dopo l'attacco cibernetico della Corea del Nord, che ha indotto la multinazionale Sony a ritirare un film in cui si ipotizzava un attentato al leader Kim Jong-un lasciano il mondo con il fiato sospeso. Che l'America debba reagire, non c'è alcun dubbio: non può permettere, come ha detto lo stesso presidente, che un qualsiasi dittatore attenti alla sua libertà di espressione fino a costringere una grande azienda a cedere al ricatto; non può, a rischio che altri avversari ricorrano al medesimo strumento per i loro fini, lasciare impunito un attacco cibernetico che, per le sue caratteristiche e per la sua violenza (un sito di hacker chiamato ironicamente Guardiani della pace ha addirittura minacciato un nuovo 11 settembre se la pellicola fosse stata diffusa) non ha precedenti. L'Fbi, dopo una lunga indagine, si dice sicuro che l'attacco arrivi da Pyongyang, ed anche la Crowdstrike, la maggiore agenzia per la sicurezza informatica, lo ha confermato. Ieri la Corea del Nord ha ufficialmente smentito il suo coinvolgimento, proponendo a Washington una «indagine congiunta», assicurando di avere le prove della propria estraneità all'operazione e minacciando «gravi conseguenze» se la sua proposta non sarà accettata. Ma, vista la ben nota abitudine di Pyongyang a mentire, e i numerosi precedenti di incursioni nordcoreane nei computer di istituzioni di altri Paesi, nessuno le presta fede. L'America sa da tempo che Kim Jong-un dispone di un esercito di 1.800, e forse addirittura tremila hacker (alcuni sarebbero dislocati in Cina) e che è responsabile per gli attacchi del 2009 alla presidenza della repubblica e al ministero della Difesa sudcoreani e al Ministero dell'Economia degli Usa e di quello - devastante - del 2013 alle banche di Seul. Tuttavia, distruggere la struttura responsabile di queste incursioni, denominata «Ufficio 121» è tutt'altro che facile, e reazioni di tipo più convenzionale, affidate alle Forze armate, potrebbero avere conseguenze pericolose. Kim è un personaggio imprevedibile, e purtroppo dispone di 8-10 ordigni nucleari. Possiamo dire, comunque, che l'attacco alla Sony, che Obama ha severamente rimproverato per il suo cedimento (ma, dopo il rifiuto dell'80% delle sale cinematografiche e delle maggiori reti televisive a proiettare il film, la società si è impegnata a trovare altri canali per diffonderlo) ha aperto una nuova era nella guerra cibernetica. Una guerra mai dichiarata, basata non solo sulla tecnologia, ma anche sull'abilità di operatori, talvolta addirittura minorenni, che vengono spesso reclutati tra coloro che hanno cominciato la loro attività violando la legge. Ormai quasi tutti i Paesi dispongono di squadre specializzate sia negli attacchi cibernetici a obbiettivi «nemici», sia nella difesa della propria rete dalle incursioni altrui. È leggendario il modo in cui gli israeliani - con il probabile aiuto americano - sono riusciti a introdurre nel sistema informatico iraniano un virus che ha bloccato per parecchio tempo le attività dirette alla fabbricazione della bomba atomica. I russi, a loro volta, hanno condotto una guerra cibernetica segreta contro l'Ucraina, e i cinesi hanno attaccato a più riprese aziende americane, allo scopo di sottrarre loro segreti industriali. La novità, nella vicenda della Sony, è che i nordcoreani hanno penetrato e devastato il sistema informatico dell'azienda a scopo puramente intimidatorio, ottenendo il risultato che si proponevano e creando un precedente pericolosissimo. Dunque, come reagire? Fleming Rose, direttore della rivista danese che subì gravi minacce dai musulmani per avere pubblicato una vignetta in cui Maometto nascondeva una bomba nel turbante, fa notare che, da allora, nessuno in Europa osa più stampare materiale offensivo per il profeta e suggerisce che l'America risponda invece con una raffica di film e telefilm che prendono in giro Kim Jong-un. Potrebbe essere un'idea, ma difficilmente Obama se ne accontenterà. Aspettiamoci qualcosa di più, e un inevitabile aumento della tensione con l'ultimo Paese stalinista del mondo."
Raggi è indagata ma l'ex marito la difende su Facebook,"Virginia Raggi è indagata per abuso d'ufficio e falso. E se la base si divide sulle sue dimissioni, c'è però qualcuno che non ha nessuna intenzione di lasciare sola la sindaca di Roma: il suo ex marito. Dopo la diffusione della notizia, data dalla sindaca stessa su Facebook, Andrea Severini manda un messaggio alla mamma di suo figlio: ""Anche questa passerà e verrà archiviata... saranno 5 anni dove non potrai permetterti il minimo errore. Noi però siamo con te, ancora grazie!"". I commenti Il post è stato pubblicato ieri sera su Facebook dall'ex marito ed è accompagnato da una foto di una rivista che ritrae una sorridente Raggi, la stessa dei manifesti per la campagna elettorale. Tanti i commenti di amici e sostenitori del Primo cittadino romano, tutti di vicinanza e incoraggiamento: ""Coraggio Virginia - si legge fra gli altri - siamo tutti con te!""."
"Inghilterra, bimbo di 5 anni trova un pitone nella tazza del gabinetto","Quando lo ha trovato in fondo alla tazza del wc non voleva credere ai propri occhi. Poi è scoppiato a piangere ed è corso a rifugiarsi fra le gambe della madre. Un bimbo di cinque anni di Southend, nell' Inghilterra sud-orientale ha trovato un pitone nel gabinetto al momento di sollevare la tavoletta. Il rettile, lungo 91 centimetri, è stato rimosso con l'aiuto di specialisti contattati presso un centro per animali locali, racconta la BBC . Gli esperti sono praticamente certi che il serpente abbia risalito il tubo dello scarico ma assicurano che al momento è in buona salute nonostante il difficile percorso che ha dovuto affrontare. La sua provenienza del resto è stata confermata anche dalla madre del bambino, mrs Cowell, che ha raccontato come la toilette fosse stata bloccata per diversi giorni e come in famiglia si fossero effettivamente accorti che l'acqua non scaricava correttamente. ""Quando mio figlio ha trovato il pitone, mercoledì scorso - racconta alla tv pubblica britannica - era agitatissimo e tremava. Ho dovuto usare un manico di scopa per sollevare la tavoletta: il serpente era lì con la testa e la lingua protese"". La donna si è detta ""pietrificata"" dall'insolito incontro e ha riferito di aver bloccato il wc per diversi giorni dopo l'incidente, chiudendo l'asse con alcuni pesi. Ora, mentre l'animale è in attesa di conoscere la propria destinazione, si indaga per comprendere come abbia fatto a finire nel bagno dei Cowell. I principali indiziati sono gli ex vicini, da poco trasferitisi in un altro quartiere: quando hanno lasciato l'abitazione avrebbero lasciato alcuni terrari in giardino. È probabile che il rettile, così abbandonato, abbia preso la via degli scarichi e sia risalito poi verso la luce."
Lì per un altro scontro: agenti feriti,"Tra le oltre 60 persone rimaste ferite nel disastro di ieri sulla A14 ci sono anche undici carabinieri e tre agenti di polizia stradale: si trovavano sul luogo dell'incidente per gestire un precedente scontro avvenuto nello stesso punto nella mattinata di ieri e, secondo le prime ricostruzioni, sono stati i primi a essere investiti dalle fiamme e dall'impeto dell'esplosione. Uno dei poliziotti che stavano dirigendo il traffico è tra i tre feriti gravi del disastro. Stando alle prime informazioni si tratterebbe di un agente in servizio presso uno dei commissariati di Bologna, ricoverato ora nel centro grandi ustionati di Cesena. «L'onda d'urto è stata violentissima - ha spiegato Giovanni Carella, coordinatore per le emergenze dei Vigili del fuoco dell'Emilia Romagna, intervenuto a prestare soccorso sul posto -. Molte delle vittime, infatti, hanno ferite da taglio per i vetri scoppiati». I pompieri sono riusciti a domare le fiamme solo dopo tre ore di operazioni."
La quattordicesima? Bruciata dalle tasse,"La quattordcesima che sta per arrivare verrà bruciata dalle tasse. A segnalarlo è confesercenti che accende i fari sul bonus estivo che arriverà in busta paga segnalando che verrà usata per saldare i conti in sospeso con il Fisco. Si tratta di un importo medio di 1200 euro per i dipendenti e di circa 400 euro per i pensionati per un totale di 6,8 miliardi di euro che arriveranno nelle tasche di 7,5 milioni di italiani. Solo una piccola parte della quattordicesima verrà usata per i consumi. Si tratta di meno della metà dell'assegno. La quota di quattordicesima destinata ai consumi sarà utilizzata soprattutto per le vacanze, su cui confluiranno circa 1,6 miliardi di euro, mentre 1,2 miliardi andranno via per regali e altre spese straordinarie, come il rinnovo degli elettrodomestici. Circa 500 milioni, invece, saranno usati negli ormai imminenti saldi estivi. Tra le spese obbligate, invece, la voce più consistente è costituita dai conti in sospeso: debiti, bollette scadute e pagamenti in ritardo cui gli italiani destineranno circa 800 milioni di euro. Il fisco inoltre prenderà almeno 400 milioni di euro, mentre altri 400 saranno detsinati ai mutui. Infine ben 1,4 miliardi diventeranno una sorta di riserva tra i risparmi."
"Inghilterra, fa il bulletto in Lamborghini: la vendetta della comunità","Ash White è ricco, pieno di sè e non segue le regole. Giovanissimo - 21 anni - manager della Hera London, casa di moda specializzata in jeans strappati attillatissimi, è stato più volte oggetto della stampa inglese per la sua arroganza: White è solito, infatti, parcheggiare la sua Lamborghini in sosta vietata, definendo le multe ""spiccioli"" che può permettersi di pagare. La sua ultima infrazione, tuttavia, è stata a dir poco eclatante: White, infatti, si è azzardato ad occupare il posto riservato all'auto del sindaco di Cheltenham, attirandosi critiche da ogni parte. E se il sindaco Chris Ryder ha risposto da vera lady - ""Per fortuna lavoravo da casa quel giorno, quindi nessun problema. Se fossi passato di lì probabilmente gli avrei lasciato solo un bigliettino sul parabrezza"" -, la comunità di Cheltenham ha deciso di averne abbastanza di White, e si è fatta sentire in modo meno diplomatico. Un gruppo di ragazzi, infatti, tra cui la sprezzante Lauren Bryan , ha deciso di colpire il ricco e viziato manager proprio nel suo punto debole: la fiammante Lamborghini da quasi 300mila sterline. Un tubetto di crema alla mano, e i ragazzi hanno scritto ""bellend"" (""c...one"") sul parabrezza dell'auto. Inutile dire che non appena il proprietario ha scoperto il misfatto, è montato su tutte le furie. Intenzionato a scoprire il colpevole, White ha posto una taglia di 2000 sterline sulla testa del responsabile, assicurando il pagamento a chiunque gli avrebbe portato informazioni sul caso. La risposta non è tardata ad arrivare: White è arrivato addirittura in possesso di una foto di Lauren Bryan mentre scriveva ""bellend"" sul parabrezza della Lamborghini. Inferocito, White ha subito postato lo scatto su Facebook, e ha minacciato di far causa a Lauren per vandalismo. La ragazza, tuttavia, ha rivelato al sito Metro.co.uk che il gesto era volto a difendere il sindaco, e si è difesa dicendo di non essere assolutamente una vandala: ""Ho usato una crema, niente che avrebbe mai potuto danneggiare la sua auto"". White ha risposto cancellando il minaccioso post su Facebook. Che si sia finalmente reso conto dei suoi errori?"
Bollicine giuste dall'aperitivo fino al dessert,"Arriva dalla soleggiata Valle dell'Ource  Côte des Bars, Celles Sur Ource, nel sud della Champagne, il luxury brand Champagne Albert Le Comte con le sue raffinate ed esclusive cuvée, recentemente presentate al mercato italiano. Quattro per l'esattezza, tutte caratterizzate da una bollicina fine e molto persistente grazie ad un invecchiamento di almeno 36 mesi. E mentre il Brut Grande Réserve è uno champagne raffinato e di carattere, dal sapore minerale, ricco e fruttato ed indicatissimo come aperitivo, la Blanc de Noir Cuvée 787  vinificata in bianco al 100% in purezza - seduce il palato grazie alla sua intensità e complessità, rivelando toni maturi. Lo champagne Brut Rosé de Saignée è invece una cuvée equilibrata i cui aromi di ribes e di mora e il colore rosa framboise ben si addicono al momento del dolce o, più in generale, a qualunque tipo di festeggiamento; infine, il Blanc de Blanc Suprême, fiore all'occhiello di Albert Le Comte, è ottenuto da sole uve Chardonnay e seduce con un retrogusto leggermente barricato. Tutte le cuvée sbocciano da un assemblage ricercato, nato dalle uve nobili Pinot Noir e Chardonnay, ricavate seguendo un metodo che si tramanda da oltre duecento anni nella Valle e, per Blanc de Blanc e Blanc de Noir, lasciate riposare in botti di rovere e in anfore di terracotta italiane. Fabrice Goux, co-fondatore del brand assieme all'imprenditrice Daniela Libero, da sempre innamorata della cultura dello champagne, sottolinea come lo champagne non sia solo una bevanda «ma anche e soprattutto tradizione, passione e savoir-vivre, accompagnandosi magnificamente ad una grande varietà di piatti, anche con tante classiche espressioni della cucina italiana». Lo champagne Albert de Comte è certificato «Terra Vitis», marchio di cui si fregiano i viticoltori francesi che rispettano la natura e l'uomo creando cuvée artigianali con un ciclo di produzione che garantisce la qualità ottimale del prodotto."
"Il pusher: ""Coca in cabina ai macchinisti del metrò""","Nell'ambito dell' inchiesta della Dda che ha visto l'arresto di 59 uomini della 'ndrangheta legati alla cosca Libri - De Stefano - Tegano, si apprendono nuovi dettagli relativi allo spaccio di droga degli spacciatori legati ai fratelli Martino e al gruppo di piazza Prealpi. Emerge in particolare la figura del pusher Davide Laserra, lo spacciatore di tutti i macchinisti di Milano: "" Servo tutta l'Atm , ho quattro, cinque clienti. Molti o guidano, o a volte fanno la notte e si chiudono praticamente in uno stanzino: televisione, playstation. Mangiano, bevono, pippano perché devono rimanere a disposizione "". I macchinisti gli concedono di salire in cabina per consegnare la droga, lui la lascia e scende alla fermata dopo. Pronto per una nuova consegna. Laserra, come scrive il Corriere , spiega anche che "" i dipendenti dell'Atm sono soggetti a periodici controlli sanitari e per questo i suoi clienti lo stupefacente lo 'pippano' e non lo 'fumano' perché gli effetti svaniscono prima ""."
Hysaj e Koulibaly tutta sostanza. Allan maratoneta. Valdifiori non è Jorginho,"6 REINA Un pomeriggio da spettatore, anche se qualche insidia il Carpi l'ha proposta.7 HYSAJ Sulla corsia di destra la fa da padrone, recuperi e sovrapposizioni importanti.6,5 ALBIOL Non regala sbavature, controlla bene la situazione in difesa.7 KOULIBALY Dopo i giorni sofferti per i buuu di Roma, una gara di grande personalità. Si procura il rigore.6 GHOULAM Non garantisce la spinta consueta ed è impreciso negli appoggi.6,5 ALLAN Macina chilometri, talvolta non trova spazi ma il suo lavoro è prezioso.5,5 VALDIFIORI Non è Jorginho e si vede, rende la manovra del Napoli più lenta e meno ficcante.6,5 HAMSIK 104 palloni toccati, offre un contributo a tutto campo.6,5 CALLEJON Corre come un dannato, gli annullano un gol buono e meriterebbe un rigore (dal 17' st MERTENS 6,5 La sua verve mette in crisi la difesa carpigiana).7 HIGUAIN Partita sofferta e lottata, il suo sigillo arriva ancora e i primati personali aumentano (dal 37' st GABBIADINI sv).6 INSIGNE Ingabbiato dai difensori ospiti, solo un assist al bacio per il Pipita.7 All. SARRI Aveva avvertito che era una gara difficile, ma il suo Napoli la porta a casa con carattere."
California: esecuzioni sospese e braccio della morte affollato,"In California il boia è a riposo e nel braccio della morte c'è il ""tutto esaurito"". È il paradosso della pena di morte ancora comminata ma non eseguita nello stato di Los Angeles. Da un decennio infatti i condannati a morte californiani vengono risparmiati, ma intanto nel penitenziario di San Quintino su un totale di 715 celle ne sono rimaste libere solo sette. La notizia pubblicata dal Los Angeles Times conferma l'allarme globale lanciato da Amnesty International nel suo rapporto 2014 sulla pena capitale: esecuzioni in calo ma condanne in aumento. Il governatore della California Jerry Brown prevede una media di venti nuovi arrivi ogni anno e chiede un finanziamento di emergenza da 3,2 milioni di dollari per costruire 97 nuove celle. L'intenzione è di utilizzare gli spazi guadagnati grazie alla riforma delle pene che ha derubricato a semplici contravvenzioni la maggior parte di quelle per i reati di droga non violenti. L'ultima esecuzione dello Stato risale al 2006, intanto la popolazione di San Quintino è invecchiata e 49 detenuti sono morti di malattia, overdose o suicidio. Le notizie californiane si aggiungono a quelle che arrivano dal Texas, dove cominciano a scarseggiare i veleni per le iniezioni letali. Lo Stato ha a disposizione la dose per una sola esecuzione, in programma per il 9 aprile. A rendere difficile il compito del boia c'è anche il recente appello dell'Associazione americana farmacisti ai propri 62mila iscritti a non collaborare con le amministrazioni che ancora praticano la pena capitale e quindi a non fornire sostanze che servano a mettere a morte esseri umani. E in occasione della Pasqua un gruppo di 400 leader cattolici ed evangelici ha scritto una lettera aperta per chiedere alla classe politica degli stati Usa che ancora applicano la pena di morte di ""abbandonare una pratica che diminuisce la nostra umanità e contribuisce a una cultura di violenza e vendetta senza conciliazione"". Il documento definisce la pena capitale ""il frutto marcio di una cultura seminata con i semi di povertà, disuguaglianza, razzismo e indifferenza alla vita"" e sottolinea ""la vergognosa realtà che gli Stati Uniti sono una delle poche nazioni sviluppate del mondo che ancora mettono a morte i propri cittadini""."
Perde il volo per l'Irak: si impicca nella toilette,"Si è suicidata nei bagni dell' aeroporto Ataturk di Istanbul dopo avere perso una coincidenza per l'Iraq. Una donna di nazionalità britannica, la 50enne J. A. S., è stata ritrovata oggi impiccata nei bagni dello scalo. La donna era arrivata ieri sera alle 21.58 ora locale con un volo di Turkish Airlines proveniente da Londra e a Istanbul avrebbe dovuto imbarcarsi poco dopo mezzanotte su un altro volo con destinazione Erbil, nel Kurdistan iracheno, nel nord dell'Iraq. Dopo avere perso l'aereo ha chiesto agli impiegati una soluzione alternativa, ma le è stato indicato che avrebbe dovuto comprare un nuovo biglietto dal momento che la compagnia non era responsabile della perita del volo. A quel punto la donna ha spiegato che non aveva soldi e, al servizio assistenza clienti, è scoppiata in lacrime. Poco dopo si è diretta verso i bagni, dove è stata trovata oggi impiccata con i lacci delle scarpe a un gancio di una porta."
"Bagnasco fa il bis: ""Correggere gli stili di vita"" Ma sulla nuova balena bianca è già scontro","Roma - ""Siamo ormai messi di fronte ad una situazione seria e grave, la cui severità richiede di correggere abitudini e stili di vita"": così il cardinale Angelo Bagnasco torna sui temi affrontati ieri al Consiglio permanente della Cei. ""L’annuncio del Vangelo - ha detto il presidente della Conferenza episcopale italiana ad un convegno presso l’ambasciata italiana presso la Santa Sede alla presenza di Gianni Letta e diversi ministri - è il miglior antidoto a certo individualismo che mette a dura prova la coesistenza e il raggiungimento del bene comune. ’Educare alla vita buona del Vangelò si inserisce nel cammino di sempre che rappresenta un intreccio fecondo di evangelizzazione e di cultura, di valori umani e insieme cristiani, che consentiranno di uscire dal tunnel di quella ’cultura del nullà, vagamente radicaleggiante, che è l’anticamera di una diffusa ’tristezzà"". ""Siamo ormai messi di fronte ad una situazione seria e grave - ha detto Bagnasco - la cui severità richiede di correggere abitudini e stili di vita. Se non si riesce a far emergere le condizioni per un patto intergenerazionale che metta i giovani nei pensieri e nel cuore degli adulti, sarà veramente difficile aprirsi al futuro, atteso il crollo demografico, la cui portata etica e sociale è stata troppo a lungo disattesa"" Discussione aperta Si era già capito ieri, leggendo tra le righe del discorso pronunciato dal cardinale Angelo Bagnasco al Parlamentino dei vescovi, che nella testa del presidente della Cei alberga la speranza che nasca un nuovo partito dei cattolici. La proposta è stata confermato questa mattina dalla Sir che ha invitato i politici cattolici a ""muoversi in prospettiva, perchè in questo momento bisogna cominciare ad articolare una proposta"". Un'idea che da una parte non trova il favore di monsignor Rino Fisichella, d'altra risveglia il fervore di certi centristi dell'Udc che sembrano cogliere la palla al balzo. La nascita di un partito dei cattolici A detta del Sir, quello cattolico è un mondo molto articolato che, anche dopo la fine della Democrazia cristiana, ha espresso molti politici e un tessuto ancora vivacissimo. Da qui l'idea di raggruppare queste forze ed esprimerle in un nuovo partito che possa portare in parlamento le istanze dei cattolici. ""In questo momento - si legge - gli stanno davanti due sfide o impegni. Il primo riguarda tutti, essere in grado, con riflesso unitario, di promuovere e sviluppare quei principi e valori connettivi e irrinunciabili per il nostro presente e futuro. Il secondo si può formulare così: esprimere delle proposte di aggregazione e di leadership su cui sperimentare forme di libera, ampia e articolata convergenza. Il confronto, la discussione sono apertissimi"". Appello a superare l'impasse Il coordinatore scientifico del Progetto Culturale della Chiesa Italiana, professor Francesco Bonini, invita a superare quel ""senso di blocco"" dovuto al fatto che, ""l’alternativa non è l’alternanza, cioè la sostituzione dell’attuale maggioranza di governo con l’attuale opposizione, ma la ristrutturazione del sistema"". ""Nel 2001, nel 2006, nel 2008 gli elettori, insoddisfatti del governo, lo mandano a casa e premiano l’opposizione: sono quelle che si possono chiamare le 'alternanze per disperazione'"", ha ribattuto Bonini secondo il quale adesso""lo scenario è diverso"". Secondo il Servizio informazione religiosa, ""in questo passaggio così delicato è ovvio l’interesse per le riflessioni, le posizioni, le iniziative dei cattolici"". Il presidente della Cei ha espresso una certezza affermando che ""la transizione dei cattolici verso il nuovo inevitabilmente maturerà all’interno della transizione più generale del Paese, e oserei dire anche dell’Europa, secondo la linea culturale del realismo cristiano, e secondo quegli atteggiamenti culturali di innovazione, moderazione e sobrietà che da sempre la connotano"". Si apre lo scontro sul partito dei cattolici ""Nella vita dell’Italia la Democrazia cristiana ha svolto un ruolo fondamentale ha spiegato Fisichella - don Sturzo e De Gasperi, insieme con uomini e donne di quel partito, hanno saputo dare nel secolo scorso, fino agli anni Ottanta, una testimonianza di fede coniugata con le esigenze della laicità"". Per Fisichella, ""quel periodo storico è concluso e nessun altro partito dei cattolici, cos come è stato realizzato dalla Dc, è all’orizzonte"". Nel suo consueto dialogo con i lettori di Oggi, Fisichella spiega che ""ciò su cui si deve riflettere è il superamento della diaspora dei cattolici, che ha visto una frammentazione del loro impegno politico, con posizioni spesso contrastanti soprattutto in materia etica, e un impegno comune con tanti laici che condividono il medesimo progetto politico"". Favorevoli, invece, alcuni centristi come Rocco Buttiglione, convinto che l'Udc già sta interpretando ""il discorso del Bagnasco come fedeli cattolici e come partito"". ""Da un lato, ci interessa partecipare a questo opera di rinnovamento morale della politica, dall’altro ci poniamo come interlocutori e diciamo - spiega Buttiglione - noi vogliamo rappresentare politicamente questa realtà di popolo cattolico, se questo ci dà una soggettività vogliamo dialogare con questa soggettività""."
Maserati campione del mondo nel Fia Gt1,"Michael Bartels e Andrea Bertolini sono i Campioni del Mondo del FIA GT1 2010. La coppia campione in carica, a bordo della Maserati MC12 N 1 del Vitaphone Racing Team, si è aggiudicata per la quarta volta (e terza consecutiva) il titolo riservato ai piloti, al termine della Qualifying Race nell'ultimo round in corso a San Luis in Argentina. Riconoscimento iridato anche per il Vitaphone Racing Team che si aggiudica il titolo riservato alle squadre (il sesto consecutivo). Resta ancora da disputarsi la Championship Race che assegnerà l'ultimo premio in palio: quello per i Costruttori. La gara si svolgerà alle 20 orario italiano."
Il Louvre si compra Cranach con una sottoscrizione web,"Azionariato popolare per l’arte? Potrebbe essere proprio que­sta l’idea per incre­mentare le collezioni dei musei chiaman­do a raccolta chiunque sia dotato di senso civico e abbia a cuore il pa­trimonio storico culturale della sua nazione. Ognuno può essere coinvolto, indipendentemente dal suo portafoglio, commisuran­dosi alla personale generosità co­me in un’asta Telethon e comun­que sentirsi protagonista. Sono come al solito i francesi a impartire al mondo una lezione di spirito patrio, mostrandosi peral­tro all’avanguardia rispetto al­l’idea di mecenatismo. Qualche mese fa al Museo del Louvre ven­ne l’irrefrenabile desiderio di com­prarsi un capolavoro del Rinasci­mento europeo, Le tre grazie di Lu­cas Cranach il Vecchio, piccola te­la di appena 24X37 centimetri, di­pinta nel 1531, considerata un’opera di fondamentale impor­tanza. Messo in vendita da un pri­vato francese alla considerevole somma di 4 milioni di euro non trattabili, per assicurarsi il quadro non bastavano i 3 rimasti nella cas­se del museo. A questo punto in Italia si sareb­be chiesto un intervento pubblico che, visti i tempi, certamente sa­rebbe stato negato. E via a protesta­re di tagli e insensibilità dei gover­nanti. Ma i cugini transalpini sono maestri nell’inventare le soluzioni più disparate: così dal 13 novem­bre è stato lanciato sul web e sui giornali un appello popolare per l’acquisto.Bastava entrare nel sito www.troisgraces.fr e inviare la pro­pria sottoscrizione. Lo slogan «Tut­ti mecenati » ha dunque inaugura­to la prima raccolta di fondi su In­ternet, in un tempo peraltro limita­to, perché entro il 31 gennaio 2011 cessava la prelazione concessa dal privato, proprietario del dipinto dal 1932. Hanno risposto in 5mila all’appello, chi destinando appe­na un euro, chi spingendosi fino a 40mila. Semplici cittadini, profes­sionisti, aziende francesi e stranie­re, perché in fondo il Louvre è patri­monio dell’intera umanità. Il mi­li­one di euro mancante è stato dun­que trovato addirittura prima del­la scadenza e nei prossimi mesi Le tre grazie si aggiungeranno alla sfil­za di capolavori del Louvre. Avrebbe funzionato, una cosa del genere, in Italia? Difficile dirlo. Certo per comprare un centravan­ti alla Juve o pagare lo stipendio a Cassano è probabile che i tifosi di calcio si sarebbero mobilitati. In­dubbiamente il modello è sugge­stivo e nuovo. Forse converrebbe provare anche da noi, visto che di defiscalizzazione delle opere d’ar­te ancora non si parla e visto che la questione beni culturali cade inte­ramente sulle spalle dello Stato. Nel nostro Paese la figura del mecenate è vecchia,non è mai evo­luta dall’id­ea del ricco signore rina­scimentale lungimirante e annoia­to che, invece di far del bene, ama circondarsi di bellezza. Persone così non ne esistono più, e se ci so­no si tengono alla larga dalla pub­blicità, perché poi il giorno dopo arriva una visita della Finanza. Chi crede che il sistema di acquisizio­ni e di mecenatismo debba trova­re nuove soluzioni, si svegli e pren­da spunto dalla vicenda Cranach. Pensate poi che libidine visitare gli Uffizi o Brera tenendo il proprio fi­glio per mano e, indicandogli un’opera di prestigio, potergli di­re: «Un piccolo pezzo lo abbiamo donato noi»."
L'invasione di Giorgio. Il finto pacificatore che ha diviso l'Italia,"Il Quirinale non è più un colle. Non sta lassù, distante, lontano, fuori dai giochi. È un confine, una frontiera, un solco, una cicatrice, uno spartiacque, una linea di separazione: o di qua o di là. È questo il vero paradosso di Napolitano. Il garante, spacca. Il pacificatore come pomo della discordia. È così, con questo scenario, che si mette piede nel 2014. Osservate. Chi sta dettando i tempi della politica? Lui. Su cosa ci si divide? Su di lui. Più della crisi, più delle riforme, ormai perfino più di Berlusconi. Non c'è destra o sinistra. Qui ormai il primo punto di rottura è tra chi sta con Napolitano e chi pensa che con lui, per uno strano sortilegio, il tempo sia fermo, immobile. Il presidente ha finito per sparigliare le carte, magari senza neppure volerlo. Fatto sta che Napolitano ha portato il Quirinale al centro del villaggio. Solo che quello non dovrebbe essere il suo posto. Non con questa Costituzione. Roma non è Washington e neppure Parigi. Qui i presidenti possono essere custodi, notai, monumenti, arbitri più o meno parziali, vanno ai funerali, controfirmano, suggeriscono, qualche volta mettono il veto, stanno in bilico tra i poteri dello Stato e decidono se e quando sciogliere il Parlamento (l'unica cosa tra l'altro che Napolitano non ama fare). Non sono e non dovrebbero essere mattatori sulla scena. Cosa è successo? Napolitano ha occupato un vuoto di potere. È quello che accade in politica. Lo ha fatto per necessità, per superare un'emergenza, come supplente, perché sapeva come muoversi, perché è cresciuto e invecchiato nel Pci o per timore che il sistema andasse in mille pezzi. Tutto comincia con la fine del governo Berlusconi. È Napolitano che tratta le condizioni. Il Cavaliere è in grossa difficoltà. La secessione di Fini ha indebolito la maggioranza. La crisi, lo spread, il panico, i vaticini di un'Italia come la Grecia, i sussurri pesanti che partono dal cuore burocratico dell'Europa sono una tempesta politica che spazza via tutto. Berlusconi si fa da parte e Monti diventa la soluzione. Monti il rettore, Monti il tecnico, Monti che dovrebbe essere come Cincinnato, Monti la parentesi. Monti benedetto dal Quirinale. Monti fa qualcosa che Napolitano non si aspettava. Si spoglia del loden. S'immagina politico. Mario di fatto infrange la promessa che Giorgio aveva fatto ai partiti. Non si va a votare perché la priorità è salvare l'Italia dalla crisi, ma vi assicuro che il loden resterà neutrale. Non sarà così. Ma è in quel periodo che Napolitano comincia a allargare i confini del suo ruolo. Non solo è il garante di un patto tra i partiti, ma si pone all'incrocio di tutte le azioni politiche. Fa il regista, smista i palloni, dialoga con Bersani, con Berlusconi, con Monti, con Fini, con Casini, con i sindacati, con gli industriali, con i poteri di dentro e di fuori. È anche un riferimento per l'Europa e per gli Stati Uniti. È una garanzia. Un presidente a fine mandato oltretutto appare molto rassicurante. Non è un problema se va oltre i suoi poteri, tanto tra poco andrà in pensione. Il ragionamento ha una sua logica. Di Napolitano ci si può fidare. È una tentazione che convince anche chi per istinto non si fiderebbe di lui. L'idea è che si stia vivendo un cambio di stagione fondamentale e il signore del Quirinale abbia le caratteristiche politiche e personali per gestirlo. È sopravvissuto alla prima Repubblica, al crollo del Muro, fino ad arrivare ai confini della seconda: chi meglio di lui? È quello che in molti hanno pensato quando il Parlamento si è incartato nella scelta del suo successore. È così che il dopo Napolitano è Napolitano. Quanto pesa un bis? Forse era questa la domanda cruciale. Il bis pesa tantissimo, soprattutto se non è gratis. Napolitano pone le sue condizioni. È qui che avviene la seconda metamorfosi. Napolitano non è semplicemente il garante delle larghe intese. È qualcosa di più: le incarna. Non contano i numeri. Non conta la tenuta della maggioranza. Non conta se nuovi fatti politici cambiano lo scenario. La sua ragione di vita come presidente è tutelarle il più a lungo possibile. Non è brama di potere. Il Napolitano bis non si fida più della politica. Non crede nella ragionevolezza dei partiti. Sospende. Ferma il tempo. Non fa votare. Fino a quando? Fino alla nuova legge elettorale, oltre la crisi, al di là delle grandi riforme costituzionali. In realtà non si sa. Quando, probabilmente, Napolitano tornerà a fidarsi. Quando la sua parte avrà serie possibilità di sopravvivere al presente. Il suo obiettivo è creare i partiti pilastro della terza Repubblica. È una promessa fatta all'Europa. E la sua parte oggi sono Letta e Alfano, al massimo un Renzi addomesticato (che però ha altri piani). Ma nel progetto di Napolitano c'è una crepa. Il tempo. Il suo governo non supera la crisi e non fa le riforme. È immobile. È un limbo. Molti italiani temono di essere finiti in quella terra di nessuno che ricorda tanto le storie di Lost. Non sappiamo come siamo arrivati qui e non vediamo il futuro. Eccolo quindi il confine della discordia. A chi spetta la scelta: al governo del presidente o agli italiani? Questa è la grande domanda del 2014."
Galan si difende alla Camera ma M5S ha fretta di arrestarlo,"Hanno fretta di arrestarlo. Di vederlo in cella. I grillini non vogliono perdere tempo e spingono Giancarlo Galan verso il carcere. Il cronoprogramma, tuonano i Cinquestelle, dev'essere rispettato alla lettera. E non devono esserci ritardi o slittamenti, anche se le carte sono arrivate un po' alla volta. Dunque, avanti di corsa verso il voto e le manette. Venti minuti dura l' udienza davanti alla giunta per le autorizzazioni della Camera, il «tribunale» parlamentare che deciderà - ma l'ultima parola sarà dell'Aula - la sorte di Giancarlo Galan, l'ex governatore del Veneto per il quale la Procura di Venezia, nell'inchiesta sul Mose, chiede l'autorizzazione all'arresto. Il deputato di Fi espone i punti cardine della sua memoria davanti ai ventun componenti della Giunta, in maggioranza Pd (10 onorevoli) e M5S (3), per dimostrare l'esistenza di un «fumus persecutionis» da parte dei pm, tema su cui si deve esprimere appunto la giunta che non entra nel merito delle accuse. Il verdetto arriverà in tempi molto brevi, entro due settimane massimo, se cioè il presidente della Camera darà parere favorevole alla proposta formulata dal presidente della Giunta Ignazio La Russa (Fdi) di prorogare di una settimana il termine per la decisione. Il motivo è che il 30 giorni da regolamento che spettano alla giunta per formulare il suo parere scattano dal momento in cui arrivano gli atti. In questo caso l'ordinanza di custodia cautelare per Galan è stata recapitata dalla Procura di Venezia alla Camera il 4 giugno, cioè lo stesso giorno in cui Galan ha saputo di essere indagato (un tempismo formidabile, basti pensare che nel caso di Francantonio Genovese, il deputato Pd per cui la Giunta ha deciso sull'arresto, gli atti dalla Procura di Messina erano arrivati con molti giorni di ritardo...). Dunque il termine sarebbe il 4 luglio, ma siccome attorno all'11 giugno sono arrivate altre 160mila pagine di allegati (intercettazioni), La Russa ha chiesto di far partire dalla quella data il count down. I deputati membri hanno dato parere favorevole a prendere una settimana in più per analizzare anche quelle carte, con l'eccezione dei tre onorevoli del M5S che hanno votato contro. In giunta Galan ricostruisce la vicenda patrimoniale, spiegando le incongruenze negli addebiti dei pm tra entrate e uscite. Ribadisce poi di aver chiesto, più di una volta, di poter essere interrogato dai magistrati, che hanno respinto l'istanza sua e anche dei suoi avvocati. Segno, secondo il deputato, che ci sarebbe una pregiudiziale negativa nei suoi confronti, appunto il famoso «fumus». «Dalla Giunta mi aspetto che i suoi componenti prendano una decisione da uomini e donne prima ancora che da parlamentari - dice Galan lasciando la sala -. Sono tutti preparati e capaci di valutare e giudicare se c'è il fumus persecutionis, ed io ritengo che ci sia». Ma il voto finale toccherà all'Aula, e in tempi molto stretti, dunque attorno alla metà di luglio (in teoria sarebbero ammesse altre proroghe, ma è altamente improbabile). Sarà la Camera a decidere se con voto segreto o voto palese, anche se le chance di Galan sono basse in ogni caso. «Hanno fatto arrestare Genovese, che è del Pd, figuriamoci Galan...» è il commento più frequente tra i deputati. A proposito del Pd, per il momento il filone delle tangenti rosse pare congelato. Nel suo interrogatorio l'ormai ex sindaco di Venezia Giorgio Orsoni aveva chiamato in causa la nomenklatura del Pd veneto. Ma quelle dichiarazioni sono rimaste, almeno per ora, solo uno spunto investigativo. Le voci, quasi un preavviso di garanzia, su Davide Zoggia, ex presidente della provincia di Venezia e pezzo grosso del partito nel Pd a trazione bersaniana, non hanno avuto sviluppi. E si è in qualche modo alleggerita la posizione di Giampietro Marchese, il consigliere regionale che qualcuno, giocando sulle suggestioni, aveva paragonato a Primo Greganti. Marchese ha avuto i domiciliari, dunque un trattamento più soft. Nuvoloni in arrivo, invece, per Lia Sartori, l'eurodeputato di Forza Italia, per cui è stato disposto l'arresto. Il 1° luglio, quando s'insedierà il nuovo parlamento, cadrà l'immunità. E scatteranno le manette."
"Miss America 2017, la nuova reginetta è nata a Napoli","La nuova reginetta di bellezza a stelle e strisce è nata a Napoli: si chiama Kara McCullough e ha 25 anni. Al concorso che l'ha incoronata la più bella degli Stati Uniti rappresentava il District of Columbia, ma la nuova miss America è nata in Italia , più precisamente a Napoli. Figlia di un militare americano, è poi cresciuta in Virginia e si è laureata in chimica nucleare all'università della Sud Carolina. È la seconda volta di fila che la rappresentante del distretto di Columbia vince l'ambita corona di reginetta: a consegnare lo scettro a Kara, infatti, è stata la Miss America uscente: Deshauna Barber, anche lei ex miss District of Columbia e la prima miss Usa membro delle forze armate. Kara McCullough, invece, fa parte della Us Nuclear Regulatory Commission, la commissione americana che regola l’uso civile dell’ energia nucleare . I produttori del concorso l'hanno definita ""una delle concorrenti più intelligenti degli ultimi anni"". La 25enne ha conquistato i giudici spiegando che lavora a un programma nella comunità per aiutare i bambini a imparare la scienza . Ha anche aggiunto che spera di ispirare altre donne che sono appassionate di tecnologia, ingegneria e altri campi della matematica. È stata eletta a Las Vegas, Nevada, nella finale che ha decretato la reginetta di bellezza che rappresenterà gli Stati Uniti a Miss Universo (GUARDA LE FOTO) . Miss America 2017, è nata a Napoli la nuova reginetta a stelle e strisce"
"Ha il 70% del corpo coperto dai nei: ""Così ho reagito al bullismo""","Ciera Swaringen è una ragazza di Rockwell, Carolina del Nord. Da sempre soffre di una terribile malattia alla pelle causata dal nevo melanocitico congenito gigante, una lesione cutanea pigmentata che può degenerare in una trasformazione maligna. Questa malattia di fatto le copre con i nei il 70 per cento del corpo. Un'adolescenza difficile la sua. Tutti i giorni ha dovuto fare i conti con lo scherno dei compagni e con chi incontrava sul bus per andare a scuola. Ma adesso, dopo un episodio particolare ha deciso di reagire. ""Un giorno, mentre ero sullo scuolabus, ho sentito un ragazzo ridere di me e chiamarmi cane chiazzato"", ha raccontato la ragazza. ""Ma io sono così orgogliosa di essere diversa, e in fondo tutti abbiamo qualcosa di unico dentro o fuori di noi"". Così su Facebook ha deciso di mostrare con orgoglio il suo corpo. Ciera ha pubblicato una serie di foto in costume, in bikini, e sorridendo ha spiegato perché lei non si sente diversa. ""Ricordo - ha spiegato - che il primo giorno di scuola mia mamma mi disse che le mie voglie erano baci di angelo. Ne rimasi molto colpita"". A quanto pare il sostegno die genitori è stato fondamentale per farle accettare il suo corpo. ( Gallery ) Ha il corpo coperto dai nei: ""Così ho reagito al bullismo"""
"La sindrome spagnola, a picco tutte le Borse: bruciati 128 miliardi","Madrid - A precipizio. Una Borsa dietro l'altro. A scatenare la caduta le preoccupazioni per i conti della Spagna. A guidare i ribassi gli indici delle piazze finanziarie di Madrid e Lisbona sui timori per la tenuta delle finanze pubbliche dei rispettivi Paesi che, dopo la Grecia, sono i nuovi ""sorvegliati speciali"" da parte del mercato e delle agenzie di rating. Non ha aiutato anche l’andamento negativo di Wall Street, su cui pesa il dato relativo all’occupazione Usa, con il numero di lavoratori che ha fatto richiesta per la prima volta di sussidi di disoccupazione aumentato a sorpresa la scorsa settimana. A Madrid l’Ibex35 ha chiuso lasciando sul terreno il 5,94%, a Lisbona l’indice Psi20 il 4,9%. Milano ha chiuso con il Ftse Mib a -3,45%, a Parigi il Cac40 a -2,75%, a Francoforte il Dax a -2,45%, a Londra il Ftse100 a -2,17%. L'Europa brucia 128 miliardi Le Borse europee bruciano 128 miliardi di euro. Al termine della seduta l’indice paneuropeo Dj Stoxx 600, che sintetizza l’andamento dei principali indici del Vecchio Continente, ha perso il 2,69% mentre la Borsa di Madrid è caduta del 5,94%. Spagna e Portogallo Ieri il commissario Ue agli affari economici e monetari, Joaquin Almunia, aveva affermato che Spagna e Portogallo hanno ""problemi comuni"" con la Grecia, oggi è stata la volta del direttore del Fmi, Dominique Strauss Khan, che ha dichiarato che la crisi spagnola è ""molto forte"". Solo ieri, Deutsche Bank, nella presentazione dell’outlook 2010 sull’economia, aveva messo in allerta nei confronti della situazione debitoria di molti Stati europei, evidenziando il problema-Spagna, un Paese la cui crescita è stata costruita sulla bolla immobiliare e dove la disoccupazione è vicina al 20%. ""Il vero pericolo potrebbe venire dalla Spagna, che è un Paese ben più importante della Grecia"" aveva spiegato Luigi Sottile, responsabile delle gestioni patrimoniali in Italia, ""se la Spagna andasse in gravi difficoltà, e qualche segnale c’è, potrebbe essere un rischio più alto per il sistema di quello che stiamo vedendo oggi con la Grecia"". Male le banche Sui mercati europei, a pagare maggiormente è stato il settore bancario, con l’indice di settore scivolata di oltre sei punti percentuale. Sul comparto hanno pesato, oltre alle incertezze sul debito di alcuni Paesi europei, i conti in chiaroscuro presentati da Deutsche Bank e Santander, dopo quelli negativi diffusi ieri dal Banco di Bilbao, che ha chiuso il quarto trimestre 2009 con profitti pari a 31 milioni rispetto ai 519 milioni realizzati nello stesso periodo. Alla Borsa di Madrid Santander e Bbva sono crollati oggi rispettivamente del 9% e del 7%."
"Siria, i fedelissimi di Assad assaltano le ambasciate","Almeno diciannove oppositori morti e un’ambasciata devastata. Sono le conseguenze più drammatiche della decisione della Lega araba di sospendere la Siria, dove ormai da marzo il governo di Bashar al Assad reprime nel sangue le manifestazioni anti-regime. La rabbia dei sostenitori del raìs siriano, armati di coltelli, bastoni, sassi e bottiglie, si è scatenata contro l’ambasciata dell’Arabia Saudita, presa d’assalto e saccheggiata. «Sacrifichiamo il nostro sangue e la nostra anima per te, Bashar», scandiva la folla, secondo il racconto degli abitanti del quartiere di Damasco dove sorge la sede diplomatica, che si trova a soli tre isolati dagli uffici di Assad, in una delle zone sorvegliate della capitale. Ma i siriani fedeli al regime avrebbero attaccato anche l’ambasciata del Qatar, l’ambasciata e alcuni consolati turchi e il consolato francese di Latakia, città costiera a 330 chilometri a nord della capitale siriana, prima che le forze dell’ordine intervenissero per farli desistere. E quattro dei diciannovi oppositori morti ieri sarebbero stati uccisi a Hama, durante una manifestazione pro-Assad. «Le forze di sicurezza - ha raccontato un attivista - guidavano il corteo di dipendenti pubblici e studenti quando hanno inseguito un gruppo di contestatori e ne hanno uccisi quattro». Dura la reazione dei Paesi coinvolti dagli attacchi alle sedi diplomatiche. Il ministero degli Esteri francesi ha convocato l’ambasciatrice siriana a Parigi per rappresentargli la protesta contro «gli inaccettabili tentativi di aggressione al consolato onorario di Francia a Latakia e la cancelleria francese di Aleppo da parte di manifestanti organizzati e senza reazione delle forze di sicurezza». Analogamente il ministro degli Esteri turco ha convocato l’incaricato d’affari siriano ad Ankara, ha annunciato il rimpatrio delle famiglie dei diplomatici e ha incontrato i rappresentati delle opposizioni al regime di Damasco. Quanto all’Arabia Saudita, ha interrotto in agosto i rapporti diretti con il governo siriano. Ma la decisione della Lega araba di sospendere la Siria dall’organizzazione, definita «forte e coraggiosa» dal segretario dell’Onu, Ban Ki-Moon, ha prodotto anche un altro effetto: il ritorno dell’Irak al centro della scena politica regionale. «Sospendere la Siria è inammissibile nel momento in cui la Lega araba non ha agito contro altri Paesi che fanno fronte a crisi più grandi di quella siriana. E rischia di peggiorare le cose», ha detto il portavoce del governo di Bagdad, Ali al Dabbagh. L’allusione è al Bahrein e allo Yemen, in cui le repressioni hanno fatto centinaia di vittime. L’Irak si è offerto di ospitare la riunione d’emergenza della Lega richiesta dalla stessa Siria e che poi in serata è stata annunciata per mercoledì a Rabat, in Marocco, a margine del forum Turchia-Paesi arabi."
Bernardeschi salva una Viola sfiorita,"Firenze - Un pari che non scalda il cuore della Fiorentina, tra una settimana a Londra sarà dura per i viola. Non è stata una bella partita, poche emozioni: gli uomini di Sousa però avrebbero potuto e dovuto fare di più. La Fiorentina nella sua storia non aveva mai preso un gol da una squadra inglese a Firenze. Il Tottenham nei precedenti incroci col nostro calcio aveva vinto una sola volta, perdendone quattro. La tradizione non positiva in qualche modo prosegue. Pochettino ha snobbato la Fiorentina con un turn-over massiccio e anche con un tiki-taka da pic-nic nella campagna inglese. Andamento lento e viola incapaci nel primo tempo di alzare il ritmo. Una formazione, quella di Sousa designata su due linee da quattro e Ilicic sulla trequarti in appoggio a Zarate, non esattamente un centravanti. La scelta di Sousa di rinunciare in avvio a due numeri 9 come Kalinic e Babacar ha lasciato perplessità. Così come la decisione dell'arbitro tedesco di punire un contatto non chiarissimo tra Tomovic e Davies nell'area viola. Fino a quel momento solo una parata di Tatarusanu su Eriksen. Comunque Zwayer ha fischiato e Chadli ha trasformato. I viola, colpevoli di non aumentare il volume dei giri e non essere particolarmente aggressivi, hanno stentato nell'organizzare una reazione degna di nota. Solo un cross di Ilicic non è stato sfruttato a dovere da Bernardeschi e Zarate. Quella è stata la prima chance italiana. La seconda, giunta allo scadere, è stata più ghiotta, ma Zarate appena dentro l'area ha sparato in curva. Nella ripresa il Tottenham ha preso in mano la partita: sfiorando ancora la rete con Chadli. Poi improvvisamente un tracciante di Bernardeschi, deviato da Mason, ha riaperto la sfida. Davvero bello il tiro del talento di Carrara che è valso il pareggio: sesto centro in Europa in 9 partite per ""Berna"" e in questa edizione continentale è la quarta rete. Sousa, a quel punto, ha rivoltato la suadra passando al 4-2-3-1 inserendo Kalinic, Vecino e Badelj. Pochettino ha risposto col bomber Cane. La partita ha continuato sugli stessi binari, ma Zarate è cresciuto e nel finale lui e Gonzalo sono andati vicini al raddoppio. I viola ci hanno provato fino all'ultimo secondo, ma senza troppe idee vincenti."
"Gallarate, assalto al furgone della polizia: è ancora caccia all'uomo","È stata ritrovata stamattina la seconda macchina usata ieri per compiere l'assalto al furgoncino della Penitenziaria che trasportava Domenico Cutrì , che è stato liberato dal commando sulle cui tracce adesso investigano le forze dell'ordine in tutto il Paese. L'uomo era stato condannato all'ergastolo nel 2011 per l'uccisione di Luckasz Kobrzeniecki, un polacco di 22 anni freddato a colpi di pistola nel 2006 a Trecate (Novara), in quanto mandante del delitto. Il commando che lo ha liberato ha agito nel giro di qualche minuto, sparando una trentina di colpi di avvertimento che sono schizzati da tutte le parti, provocando il terrore generale. Nel conflitto - descritto da molti come una vera e propria azione di guerriglia - era rimasto ferito anche il fratello, Antonino Cutrì , che colpito da alcuni proiettili è stato trasportato all'ospedale di Magenta e scaricato lì dal commando. Per lui non c'è stato niente da fare: è morto dissanguato poco dopo. Feriti anche due agenti, lievemente e non da armi da fuoco: anch'essi trasportati in ospedale, se la sono cavata con poco. Una delle due macchina usate per la fuga, una Nissan Qashqai, è stata ritrovata ieri nel parcheggio del tribunale, con dentro le armi utlizzate per il blitz, mentre dell'altra se n'erano perse le tracce. Stamani la polizia ha trovato anche la Citro ën C3 utilizzata per la fuga nel parcheggio dello stesso ospedale dove è morto il fratello dell'ergastolano. Secondo indiscrezioni nella vicenda aleggia l'ombra della ' ndrangheta - di cui Cutrì era un presunto boss - che molto probabilmente ha organizzato l'attacco. "" Se fosse stata obbligatoria la videoconferenza per detenuti di alta sicurezza il gravissimo episodio di oggi non si sarebbe verificato "", ha commentato all'Agi il procuratore aggiunto della Direzione distrettuale antimafia di Reggio Calabria, Nicola Gratteri . Il segretario del Pd, Matteo Renzi , ha appoggiato con un tweet le parole del procuratore: "" Mi ha colpito l'analisi del procuratore Gratteri. Con videoconferenza avremmo evitato assalto, morti, evasione. Tecnologia e giustizia, perché aspettare ancora? "". Le forze dell'ordine hanno diramato una notifica di arresto per il detenuto in tutto lo stato, bloccando le frontiere del Nord per tagliare le vie di fuga. Intanto la polizia sta analizzando la scena del crimine e le due macchine in cerca di prove che possano portare all'identificazione degli altri uomini coinvolti nell'assalto."
"Zidane, 2 Champions in 2 anni: è lui il vero fuoriclasse del Real","Zinedine Zidane è il vero fuoriclasse del Real Madrid : l'allenatore francese siede sulla panchina dei blancos dalla passata stagione ed è già entrato nella storia essendo stato il primo tecnico a vincere due volte di fila la Champions League nell'era moderna. Gli spagnoli sono il club più vincente di tutti i tempi, con dodici Champions in bacheca e Zidane ne ha vinte complessivamente 4 considerando l'unica vinta da giocatore le due vinte da allenatore. L'ex fuoriclasse della Juventus ha già vinto 5 titoli al Real e nei prossimi mesi si potrà giocare altri due trofei, la Supercoppa Europea l'8 agosto contro il Manchester United e il Mondiale per club nel mese di dicembre negli Emirati Arabi. Zidane , dopo tanta gavetta nel club spagnolo, ha avuto la chance di poter allenare la squadra più forte del mondo e l'ha sfruttata alla grandissima visto che ha fatto meglio di allenatori più blasonati del calibro di Carlo Ancelotti e José Mourinho , solo per citarne due che recentemente sono transistati dalle parti di Madrid, anche se l'ex allenatore del Milan ha portato la decima in bacheca del club di Florentino Perez. L'allenatore delle merengues ha dato un grandissimo dispiacere ai suoi ex tifosi che hanno sognato per tutta la stagione di poter riportare a Torino una coppa che manca da 21 anni: Zidane ha spento i sogni di gloria della Vecchia Signora e chissà se i suppoters bianconeri potranno mai perdonarglielo."
Il sindaco Pd cancella piazza Almirante,"Il sindaco Pd “cancella” piazza Almirante e sceglie di dedicarla Vittoria Titomanlio ex deputata diccì che prese le parti di Oscar Luigi Scalfaro quando questi, nel 1950, insolentì al ristorante una donna (nota missina) colpevole di indossare un vestito senza spalline suscitando l’ira del padre della stessa (che lo sfidò a duello) e poi del grande Totò. La notizia arriva da Montecorvino Pugliano, piccolo centro in provincia di Salerno. Nei giorni scorsi la giunta, guidata dal sindaco dem Gianfranco Lamberti ha deciso di “revocare” l’intitolazione ad Almirante puntando sulla Titomanlio motivando, con un post su Facebook, la sua decisione di rendere omaggio a una “madre costituente”. Il primo cittadino ha scritto: “Un riconoscimento ad una donna del sud, impegnata per tutta la sua vita con i suoi ideali e con la sua cultura, per costruire una Italia moderna e democratica, Vittoria Titomanlio. Una madre costituente di grandissima attualità nell'Italia che si confronta sulla Costituzione, senza intaccarne i suoi valori fondanti”. Immediatamente la polemica s’è fatta politica e le reazioni alla decisione della giunta non si sono fatte attendere. Anche perché la piazza in questione, su cui è installato un busto in memoria di Almirante, è stata inaugurata appena tre anni fa dalla precedente amministrazione comunale. Di colore opposto a quella che oggi regge le sorti del comune salernitano. Fratelli d’Italia ha preso immediatamente posizione sulla vicenda: “Con questo metodo in Italia dovremmo cambiare la toponomastica di tutti i paesi ogni cinque anni. Facciamo notare che Vittoria Titomanlio figura rispettabilissima, ma francamente un'illustra sconosciuta Gli accanimenti ideologici sono figli della pochezza della sinistra che da sempre la contraddistingue”. La Titomanlio è stata parlamentare della Democrazia Cristiana eletta nel collegio di Napoli. Assurse agli onori della ribalta quando si trovò, insieme a Oscar Luigi Scalfaro e al collega Sampietro al ristorante “Da Chiarina” a Roma dove il futuro presidente della Repubblica si scontrò con la signora Edith Mingoni in Toussan “rea” di indossare un vestitino che ne lasciava nude le spalle e, forse, di essere una nota militante missina. Era il luglio del 1950 . Quell’alterco fece epoca e il padre (e poi il marito) della Toussan arrivò a sfidare a duello lo stesso Scalfaro che declinò l’invito motivandolo con la fede cristiana. Motivazione, questa, che fece arrabbiare moltissimo il principe Antonio de Curtis che lo sfidò, a sua volta, con una lettera aperta in cui lo richiamò solennemente a i d overi di quella fede da lui posta come impedimento al duello: ""Il sentimento cristiano, prima di essere da lei invocato per sottrarsi ai doveri patrimonio comune di tutti i gentiluomini, avrebbe dovuto impedire a lei e ai suoi amici di fare apprezzamenti in un pubblico locale su una donna rispettabilissima""."
Il mondo del tennis piange Golmard: la Sla l'ha portato via a 43 anni,"Il mondo del tennis piange l'ex tennista francese Jerome Golmard. Il classe '73 è morto lo scorso lunedì per via di una terribile forma di Sla , che gli fu riscontrata nel 2014. La Federtennis francese ha annunciato la morte del 43enne sul proprio profilo Twitter, sconfitto dalla terribile sindrome neurodegenerativa, malattia di Charcot. Golmard, il 1 agosto del 2017 ottenne la sua più grande vittoria in carriera visto che sconfisse a Toronto Andre Agassi . Golmard , quando gli fu diagnosticata la malattia nel 2014, aveva dichiarato: ""Per me non è facile, ma vedervi mi dà molta forza. Io non mollo. La malattia m’è piombata addosso senza che la conoscessi, ora sono su una sedia a rotelle, ma farò di tutto per batterla. Io e mio fratello Yohann ci battiamo come pazzi"" . Il 43nne di Digione ha vinto due soli titoli in carriera, a Chennai contro Hantschk e Doha contro Kiefer, ed ha raggiunto la 19esima posizione nella classifica Atp. Golmard lascia anche due figli maschi di 12 e 11 anni."
"Mediatrade, pg Cassazione:""Berlusconi sia prosciolto""","È iniziata l’udienza in camera di Consiglio per discutere del ricorso della procura di Milano contro il proscioglimento dell’ex presidente del Consiglio, Silvio Berlusconi disposto dal Gup del tribunale di Milano il 18 ottobre 2011 nell’ambito dell’inchiesta Mediatrade sulle presunte irregolarità nella compravendita dei diritti cinematografici da parte dell’azienda Mediatrade ai fini di creare, secondo l’accusa, fondi neri. Nell’inchiesta, Berlusconi era accusato di frode fiscale ed appropriazione indebita. Il Gup di Milano aveva prosciolto l’ex presidente del Consiglio per non aver commesso il fatto, ma contro la decisione ha fatto ricorso in Cassazione la procura di Milano. ""Va confermato il proscioglimento per non aver commesso il fatto dell’ex premier Silvio Berlusconi dalle accuse di frode fiscale e appropriazione indebita nella vicenda Mediatrade"" , ha chiesto il pg di Cassazione , Gabriele Mazzotta, sollecitando il rigetto del ricorso presentato dal pm di Milano. La decisione della Seconda Sezione Penale della Cassazione arriverà nelle prossime ore."
È guerra dei visti tra Usa e Turchia,"La guerra dei visti tra Usa e Turchia è iniziata. Dopo che Washington ha ordinato a tutti i consolati Usa in Turchia di sospendere la concessione di visti di entrata in territorio americano, Ankara ha replicato con lo stesso provvedimento. La Turchia ha infatti imposto a tutte le sedi consolari presenti negli Stati Uniti di interrompere i servizi relativi alla concessione di permessi di soggiorno temporanei, quindi esclusi quelli per gli immigrati. La misura sarà applicata a tutti i tipi di visti, da quelli sul passaporto a quelli elettronici o ritirati al momento di ingresso nel Paese. La decisione americana è stata presa per motivi di sicurezza dopo l'arresto di un funzionario locale avvenuto la settimana scorsa a Istanbul. Il dipendente dell'ambasciata Usa è stato accusato di avere legami con Fethullah Gulen , ritenuto da Ankara il mandante del fallito golpe del luglio 2016. Gli Stati Uniti hanno quindi deciso di ""riconsiderare l’impegno della Turchia nel garantire la sicurezza dello staff diplomatico americano"". Poco dopo la reazione turca. L’ambasciata turca a Washington ha infatti spiegato che i recenti episodi hanno costretto la Turchia a ""riconsiderare l’impegno degli Stati Uniti a garantire la sicurezza delle strutture e del personale della rappresentanza turca""."
"""L'agente Scully"" attacca: ""A Hollywood sono sessisti""","Da molto tempo le star femminili di Hollywood lamentano una certa disparità di stipendio rispetto ai colleghi del sesso opposto. Adesso si unisce al coro anche la nota inteprete Gillian Anderson . La Anderson, divenuta famosa per il ruolo di Dana Scully nella serie X-Files, ha confessato a Red Magazine di essere stata pagata meno rispetto all'altro protagonista delle serie, l'attore David Duchovny. ""A ll'inizio la differenza tra me e il mio collega era consistente "", afferma la Anderson, ma dopo tre anni di programmazione la Fox, il canale che trasmetteva la serie, ha deciso di equiparare i due stipendi. Per l'attrice comunque il sessismo a Hollywood, e nel mondo, è ancora presente. Sono ancora diffusi gli atteggiamenti discriminatori nei confronti delle donne: "" Basta che un’attrice indossi una minigonna affinché tutti pensino che se la stia andando a cercare "". Questo ""maschilismo"" è stato definito ""intollerabile"" dall'attrice che insiste nel dire che "" a Hollywood funziona così da sempre "" anche se "" atteggiamenti di questo tipo sono talmente diffusi in ogni ambiente che risulta sempre più difficile riconoscerli ""."
"Veltroni: ""Alemanno non fece il saluto romano""","Roma - I saluti fascisti al Campidoglio il giorno dell’elezione di Gianni Alemanno hanno ""offeso Roma"", ma il neo-sindaco non fu tra coloro che erano col braccio teso ed è bene che i rapporti tra Roma e Parigi restino di collaborazione. Walter Veltroni scrive al sindaco di Parigi Bertrand Delanoe, dopo le polemiche di ieri su Alemanno, e spende parole in difesa del primo cittadino di Roma. ""Quei saluti romani in piazza del Campidoglio da parte di alcuni suoi sostenitori, in occasione dell'elezione a sindaco di Gianni Alemanno, hanno offeso innanzitutto la città di Roma"". La lettera di Veltroni ""E' comprensibile che anche in Europa quelle immagini abbiano offeso profondamente la sensibilità di tanta parte dell'opinione pubblica della quale le tue dichiarazioni si sono fatte interpreti. Ci tengo in ogni caso a dire, anche alla luce di interpretazioni non corrette delle tue parole, che a fare quei saluti non fu il nuovo Sindaco di Roma"". Anzi, continua Veltroni, è ""importante ricordare che in questi mesi sono venute da quella parte - e mi riferisco a prese di posizione del presidente della Camera Gianfranco Fini - di inequivocabile condanna del fascismo, di autentico rispetto e valorizzazione delle radici della nostra democrazia, che affondano nella Resistenza, nella guerra di Liberazione, nella Costituzione"". Le relazioni tra Parigi e Roma Veltroni conclude spiegando che ""relazioni tra Parigi e Roma sono troppo importanti"". E aggiunge: ""Per questo mi auguro che le tue preoccupazioni, nate per un atto di coerenza e amore verso i comuni valori di libertà e democrazia e i successivi chiarimenti intervenuti possano adesso lasciare il posto ad un clima di comprensione e di rinnovata collaborazione tra i cittadini di Parigi e Roma""."
"Malpensa, due nuovi voli Neos per Dakar e Banjul","Nuovi voli internazionali dall'aeroporto di Milano Malpensa : a partire dal 19 dicembre la compagnia aerea Neos inaugura i collegamenti per Dakar , capitale del Senegal , e Banjul , capitale del Gambia . Neos, in collaborazione con Alpitour e I Viaggi di Atlantide , riattiva il collegamento di linea diretto tra l'Italia, Senegal e Gambia, due destinazioni operate già in passato e riprese dopo diversi anni di assenza. Il volo è programmato tutti i mercoledì mattina alla volta di Dakar e Banjul, una novità della stagione invernale 2012/13 per i due partner e per Neos, che al pacchetto turistico tutto incluso proposto dagli operatori abbina l'offerta solo volo , prenotabile direttamente sul sito www.neosair.it Inoltre, a partire dal 17 dicembre, Neos introduce un'ulteriore novità, il sito internet della compagnia consentirà a tutti i passeggeri in possesso di una prenotazione su volo Neos di effettuare il check-in online dalle 72 ore precedenti il volo. Sea esprime soddisfazione per il lancio di questo nuovo volo, che contribuirà - secondo il direttore Aviation business development di Sea, David Crognaletti - a sviluppare la connettività di Milano Malpensa sull’Africa occidentale con un nuovo servizio regolare e con l’attivazione di un collegamento con Dakar e con Banjul, capitale del Gambia, attualmente non collegata con il nostro scalo, favorendo le relazioni di traffico con due economie tra le più vitali del continente africano. ""Siamo particolarmente lieti di aprire una nuova destinazione come Banjul, la capitale del Gambia, e riprendere un collegamento settimanale per Dakar in Senegal, meta che in passato ci ha regalato delle belle soddisfazioni - ha dichiarato Aldo Sarnataro , Business development manager e responsabile commerciale di Neos. - Di rilievo è poi il web check-in, che rappresenta un significativo passo avanti di Neos per offrire ai propri ospiti un'accoglienza e un'attenzione che inizia prima del volo""."
"Bari, hanno violentato una 12enne per mesi: fermato branco di minorenni","Un branco di minorenni ha abusato per mesi di una ragazzina di 12 anni alla periferia di Bari, minacciandola di di diffondere il video delle violenze sessuali da lei subite se si fosse ribellata. I violentatori identificati dai carabinieri sono cinque giovanissimi : due 17enni, per i quali è stata eseguita la misura cautelare di collocamento in comunità, un 15enne, rinviato direttamente a giudizio e due 13enni, non imputabili poiché minori di 14 anni. I cinque sono accusati di aver perpetrato ripetuti abusi sessuali ai danni della dodicenne. Le indagini, coordinate dalla Procura della Repubblica per i Minorenni di Bari, hanno preso le mosse dalla denuncia dei genitori della vittima, che, avendo iniziato a notare un atteggiamento di grande preoccupazione da parte della loro bambina, sono riusciti a farsi raccontare dalla figlia cosa le stava succedendo e si sono subito rivolti ai carabinieri. I militari del quartiere di Santo Spirito, a nella zona settentrionale di Bari , hanno avviato le indagini, identificando i primi stupratori grazie ad accurati sopralluoghi, sommarie informazioni testimoniali di tutti coloro che hanno, anche in minima parte, percepito o avuto sentore delle violenze, e immediati accertamenti tecnici sui telefoni cellulari dei cinque giovanissimi che sono stati messi sotto controllo dalle autorità. I carabinieri hanno anche ascoltato, nelle forme dell'audizione protetta, la bambina vittima di abusi. La 12enne ha spiegato di subire violenze sessuali di varia natura da diversi mesi, sempre in luoghi insalubri e sempre sotto la minaccia di diffondere un video che la ritraeva durante lo stupro di uno di loro e di umiliarla pubblicamente. Secondo quanto accertato dalle indagini , gli stupratori, noncuranti dei pianti e delle richieste di soccorso della piccola, l'avrebbero costretta più volte a sottostare, a turno, ad ogni loro richiesta."
"Gianna, non sei la prima mamma della storia","Martedì ne sono arrivati pezzetti qua e là. Schegge di una lettera piena di intenti, confessioni e stupori come vetri purissimi. E poi schegge di Gianna, comprensibilmente emozionata per la sua gravidanza da cinquantaquattrenne vissuta «alla Nannini». Ieri, però, le schegge si sono ricomposte tutte assieme, nella lettera, stavolta integrale, pubblicata da Vanity Fair. E tutto ha un po’ cambiato sapore. C’erano i versi che la cantante dedicherà alla sua bambina, Penelope, quando tra un mesetto nascerà e «sposterà tutti i suoi confini», le parole già impacchettate nell’album Io e te (in uscita l’11 gennaio). E lì c’era tutta Gianna, quella che urla al cuore e ne vede i battiti, quella che, quando canta, sente l’aria. Quella che a sua figlia spiegherà al più presto che «Dio è una donna». Però poi, in quella stessa lettera, presa nella sua interezza, c’era anche la Gianna che forse gli altri, in questi mesi di polemiche e attacchi, hanno contribuito a creare. Si è messa talmente tanta corazza addosso, per proteggere lei e la sua bambina, glielo hanno talmente strapazzato tutti quel suo adorato pancione, che nella lettera su Vanity, accanto agli sprazzi della Nannini, c’è anche spazio (purtroppo) per la «maestra» Gianna. Hanno talmente provato a farla sentire disadatta all’esperienza più antica del mondo, che dell’esperienza più antica del mondo si è sentita di dover stendere un trattato. Salendo sulla cattedra della maternità, spiegando l’unica cosa riguardo alla quale c’è poco da spiegare. Suggerendo parecchie cose ai genitori, dando giudizi su come si dovrebbero educare i figli, auspicando una «patente» per questo complicato mestiere. Come se fosse, in sintesi, la prima al mondo a rimanere incinta. O almeno la prima al mondo ad essere pronta per esserlo. Molto poco Gianna, molto poco rock. «Per mettere al mondo un figlio bisognerebbe prendere almeno la patente...» scriveva la cantante in un punto della lettera «spedita» a Penelope ma rivolta evidentemente a molti. E proseguiva ancora: «... Io la patente l’ho presa, perché negli anni ho imparato a vivere e ad amare. E ho imparato che prima di metterli al mondo, i figli, bisognerebbe fare un esame che tenga in considerazione il rispetto della vita altrui e della libertà... Perché chi crede che sia un diritto, e non un dovere, finisce per indottrinare i propri figli, anziché educarli...». E poi ancora, sull’altrettanto difficile «mestiere» di figlio: «Specie da piccoli, quando si è in balia di genitori che spesso, trovando tanto difficile capire che cosa vuole un bambino, rinunciano a capire e decidono da soli che cosa è giusto per lui, e “sporcano” così la sua possibilità di vivere». Si sente che ha avuto tempo per pensarci. Cinquattaquattro anni di consapevolezza. Anche se tanto, di solito, quando accade davvero si smette immediatamente di sentirsi pronti per quanto ci si sia riflettuto sopra. E in ogni caso non abbiamo voglia che qualcuno ce lo spieghi, semplicemente perché non ci serve. Così come la Nannini non ha voglia, semplicemente perché non le serve, di sentirsi ricordare o meglio rinfacciare tutti gli anni che le sono già passati addosso prima di concepire Penelope. Non adesso, mentre pensa a quale culla sia più adatta ad accogliere i sonni beati della sua piccina. Dovrebbe saperlo, Gianna, che non si pontifica sulla maternità altrui per il semplice fatto che in troppi hanno pontificato sulla sua. Per il semplice fatto che anela a ciò a cui anelano tutte. A starsene nel suo stupore potendo credere che sia solo il suo. A starsene nei propri tentativi cercando di evitare i propri errori. Oggi che Gianna ha realizzato il suo sogno, e che per una figlia è pronta con la testa ancor più (secondo alcuni) che con il corpo, proviamo a lasciarla in pace. In modo che ritorni ad essere Gianna. L’unico dubbio che in questa vicenda non ha mai sfiorato nessuno, è che Penelope rischi di avere una madre banale. E allora, non rendiamola tale a furia di affondi."
Nuove fregate e più poteri: alla Spezia sallarga la Marina,"Un rinnovato dipartimento marittimo con nuove competenze, che dirigerà tutto il Nord Italia, e la conferma per il progetto delle fregate multiruolo Freem, anche se con qualche aggiustamento. È questo quello che emerso ieri dalle parole del capo di stato maggiore della Marina Militare, l ammiraglio Bruno Branciforte, alla Spezia per il passaggio di consegne tra gli ammiragli Andrea Campregher ed Andrea Toscano proprio a capo del Dipartimento marittimo dellAlto Tirreno. «La Spezia è e continuerà ad essere sede storica delle componenti specialistiche e del supporto tecnico, logistico, amministrativo, formativo e addestrativo della flotta, rappresentando uno dei tre grandi poli della Marina - ha detto Branciforte -. La vicinanza del polo industriale navalmeccanico del Nord Ovest, lufficio allestimenti e il collaudo di nuove navi rendono la città polo indiscusso della costruzione delle nuove unità, del loro allestimento ed addestramento preliminare». Proprio il tema delle nuove costruzioni è da sempre al centro del dibattito politico ed economico della Liguria. Da Branciforte è arrivata la conferma, tanto attesa, che il programma per le nuove fregate, si tratta di una commessa che dovrebbe garantire lavoro a Fincantieri (Riva Trigoso-Muggiano) per quasi un decennio, non sarà tagliato. Previsto solo un prolungamento nei tempi ed una ridefinizione di alcune componenti tecniche di qualche battello, insomma una versione più «leggera», ma alla fine le navi saranno le dieci previste, anche se qualcuna avrà un allestimento meno pesante. Novità anche per il futuro del comando spezzino che vedrà triplicarsi la propria area di competenza. «La Spezia continuerà a ricoprire un ruolo fondamentale per la Marina, espandendo la sua giurisdizione sulla Sardegna e su tutta lItalia settentrionale - ha spiegato Branciforte che ha anche affrontato la questione delle dismissioni di aree militari -. Si è proceduto ad individuare tutte le infrastrutture non più necessarie o produttive per la Forza Armata, e quindi valutate alienabili o cedibili; queste andranno a costituire il patrimonio infrastrutturale dello Stato la cui valorizzazione, da attuare a cura degli organi competenti, concorrerà a ridurre il debito pubblico nazionale»."
Sono 17 i paradisi fiscali nella lista nera dell'Europa,"Destinazione paradiso. Fiscale. Dopo due anni di analisi e negoziati, i governi europei hanno finalmente disegnato la mappa dei Paesi poco (o per nulla) allineati ai criteri di trasparenza fiscale, privi di una tassazione equilibrata e sprovvisti di un'imposta sui redditi aziendali. Tre parametri fondamentali per una black list di 17 nomi di ogni latitudine e longitudine, con inserimenti e assenze abbastanza sorprendenti e con un sostanziale nulla di fatto sulle sanzioni da applicare. Sono invece 47 le nazioni finite nella lista grigia, cioè quelle che hanno assunto l'impegno, da verificare nel corso dei prossimi mesi, di adeguarsi agli standard stabiliti. Le decisioni prese ieri in seno all'Ecofin sono la diretta conseguenza dei Panama Papers, dei Paradise Papers e della fine del segreto bancario, tre elementi che hanno impresso un'accelerazione alle discussioni. Il risultato, però, è quantomeno discutibile: fuori dall'elenco, per esempio, sono rimaste le 18 giurisdizioni d'oltremare britanniche, dalle Bermuda alle Cayman fino all'isola di Man, che a tutti gli effetti sono classificabili come paradisi fiscali. È assai verosimile che la delicatezza delle trattative sulla Brexit abbia consigliato i ministri finanziari a non affrontare ora il dossier, destinato a essere aperto una volta chiuso il divorzio con Londra. Allo stesso modo, pare criticabile l'inserimento nella lista nera di Paesi come la Corea del Sud, con cui praticamente tutta l'Unione europea intrattiene rapporti commerciali; così come includere gli Emirati Arabi Uniti appare delicato non solo sotto il profilo geo-politico, ma anche dal punto di vista dei rapporti economico-finanziari. Solo in Italia, Abu Dhabi è tra i principali soci di Unicredit e Alitalia. Oltre agli Emirati e alla Corea del Sud, dell'elenco fanno parte Samoa Americane, Bahrain, Barbados, Grenada, Guam, Macao, Isole Marshall, Mongolia, Namibia, Palau, Panama, Santa Lucia, Samoa, Trinidad e Tobago e Tunisia. Marocco e Capo Verde, in un primo momento collocate nella black list, sono poi state cancellate. Tra le giurisdizioni fiscali che rimarranno sotto monitoraggio per la trasparenza o l'equa tassazione ci sono invece Hong Kong, Taiwan, Turchia, Marocco, Serbia, Thailandia, Svizzera. «È una vittoria chiave per la trasparenza e l'equità», ha detto il commissario per gli Affari economici e Finanziari, Pierre Moscovici. Il quale ha sollecitato i Ventisette a sanzionare le imprese che intrattengono rapporti con i Paesi fuorilegge. Il problema, tuttavia, è che su questo capitolo l'Ecofin è diviso: l'accordo indica che gli Stati «dovrebbero applicare» almeno una misura amministrativa di controllo nell'area fiscale verso certe transazioni con i Paesi della lista nera. L'uso del condizionale indica che non c'è un vincolo preciso."
"Londra, il Papa nel mirino Arrestati sei algerini: ""Volevano assassinarlo""","Londra - Stavano preparando un attentato al Santo Padre. Secondo il Daily Telegraph ""volevano assassinarlo"". Questa mattina Scotland Yard ha arrestato cinque spazzini, tutti islamici di origine algerina, che stavano progettando di uccidere il Papa: ""Erano una potenziale minaccia per l'incolumità del Pontefice"". Non viene alzato il livello di allerta terroristico, ma il viaggio del Papa in Gran Bretagna si fa sempre più teso proprio nel giorno dell'incontro con il primate anglicano Rowan Williams e con i leader delle altre confessioni. In serata è stato, poi, arrestato un sesto uomo Cinque persone arrestate Scotland Yard ha arrestato sei persone per una potenziale minaccia che non avrebbe origine all’estero. Gli arresti sono stati effettuati alle 5.45 nel negozio di Londra dove erano tutti e cinque al lavoro e poi portati in un commissariato dove li stanno interrogando. A quanto si è appreso Scotland Yard era a conoscenza di questa potenziale minaccia contro il pontefice, ma ha deciso che la visita andasse avanti come da programma. I dispositivi per la visita sono stati attentamente rivalutati e la polizia britannica ha fatto sapere di essere rassicurata dal piano attuale. Anche per questo, non ci saranno cambiamenti all’itinerario del Santo Padre. I cinque arrestati I cinque uomini, arrestati in base al Terrorism Act, hanno rispettivamente 26, 27, 36, 40 e 50 anni e sono arabi. Nella capitale sono stati perquisiti uffici e abitazioni dove sono stati sequestrati ""oggetti pericolosi"". I cinque sono spazzini dipendenti di un’agenzia di pulizie che ha un appalto con il City Council di Westminster: avevano preso servizio nell’area di Westminster, dove il Papa è atteso nel pomeriggio. Di qui la rapidità dell’azione delle forze di sicurezza. Padre Lombardi: ""Fiducia nella polizia"" ""Siamo pienamente fiduciosi nella polizia, non è necessario cambiare il programma"", fa sapere il portavoce vaticano, Padre Federico Lombardi. ""La polizia prende le misure necessarie, la situazione non è particolarmente pericolosa"", continua padre Lombardi ricordando che ""a Sarajevo, la situazione era più pericolosa"" e assicurando che ""il Papa è felice di questo viaggio, ed è calmo"". Il dialogo tra religioni Non solo il dialogo ""faccia a faccia"", ma quello ""fianco a fianco"". Nel corso dell’incontro con leader ebrei, musulmani e di altre fedi a Londra, il Papa spiega che, ""quali seguaci di tradizioni religiose diverse, che lavorano insieme per il bene della comunità in senso ampio, noi diamo grande importanza a questa dimensione 'fianco a fianco' della nostra collaborazione, che completa l’aspetto 'faccia a faccia' del nostro costante dialogo"". Il dialogo ""deve porsi su diversi livelli e non dovrebbe essere limitato a discussioni formali. Il dialogo della vita implica semplicemente vivere fianco a fianco ed imparare l’uno dall’altro in maniera da crescere nella reciproca comprensione e nel reciproco rispetto. Il dialogo dell’azione ci fa ravvicinare in forme concrete di collaborazione, mentre applichiamo le nostre intuizioni religiose al compito di promuovere lo sviluppo umano integrale, lavorando per la pace, la giustizia e la salvaguardia del creato. Questo tipo di dialogo può includere l’esplorare assieme come difendere la vita umana ad ogni stadio e come assicurare la non esclusione della dimensione religiosa di individui e comunità dalla vita della società. Poi, a livello delle conversazioni formali, non vi è solo la necessità dello scambio teologico, ma anche il porre alla reciproca considerazione le proprie ricchezze spirituali, il parlare della propria esperienza di preghiera e di contemplazione, l’esprimere a vicenda la gioia del nostro incontro con l’amore divino"". Il ruolo delle scuole cattoliche Nessun riferimento esplicito allo scandalo della pedofilia, ma il Papa sottolinea che le scuole cattoliche inglesi devono essere ""un ambiente sicuro per i bambini e i giovani"". Il Santo Padre si rivolge a ""coloro il cui impegno è quello di garantire che le nostre scuole assicurino un ambiente sicuro per i bambini e i giovani"". ""La nostra responsabilità verso coloro che ci sono affidati per la loro formazione cristiana non richiede nulla di meno - spiega Benedetto XVI - la vita di fede può essere effettivamente coltivata solo quando l’atmosfera prevalente è di una fiducia rispettosa e affettuosa. Confido che questo possa continuare ad essere un segno distintivo delle scuole cattoliche in questo Paese"". Il Papa ricorda ai religiosi di non deviare dai dettami del magistero: ""La vita e l’opera della Venerabile Mary Ward, nativa di questa terra, la cui visione pionieristica di vita religiosa apostolica per le donne, ha portato così tanti frutti"". La religiosa, fondatrice delle cosiddette gesuitesse, creò un ordine dedito all’educazione delle ragazze: ""Io stesso da giovane ragazzo sono stato educato dalle 'Dame inglesi' e devo loro un profondo debito di gratitudine""."
"Festival di Venezia, il cinema cambia pelle con la ""virtual reality""","Come sarà il cinema di domani si può vedere già oggi. Basta una «visione», anche solo di un paio d'ore (giusto per accreditati, niente pubblico) di «Venice Virtual Reality», prima competizione assoluta a memoria di festival per film in Realtà Virtuale : un concorso con giuria e premi reali del futuro dell'arte cinematografia, 22 opere ospitate nella nuova, avveniristica e assolutamente spettacolare (parere personale) sezione della mostra di Venezia, che parte già benissimo: film a volte spiazzanti, altri geniali, altri disturbanti - che hanno come hardware le tecnologie più avanzate del settore e come software la creatività più sperimentale degli autori. Oltre le frontiere della tradizionale visione davanti al «grande schermo». Benvenuti nell'età della «virtual reality» che sorge, nella costellazione del Leone della 74esima Mostra cinematografica di Venezia , sull'isola del Lazzaretto Vecchio, separata dal Lido da un minuscolo braccio di mare: un lunghissimo, basso, edificio da pochissimi anni risanato e oggi al servizio della Biennale - che è uno dei più antichi della Laguna, dimenticato fino a ieri, e che ora, per contrappasso, ospita il domani. La location mattoni secolari a vista e high tech - è splendida. La sezione che ospita, di più. I film sono tutti molto corti, da un massimo di 24 minuti a un minimo di 4/5, arrivano da Stati Uniti, Francia, Gran Bretagna, Cina, Taiwan, Corea del Sud, Danimarca e Italia. Davanti hanno il futuro, dietro una «virtuelle vague» di registi, sceneggiatori, computer e graphic designer che non vogliono mostrarti nuovi mondi, ma cacciartici dentro. Attenti. Qui l'ormai già obsoleto 3D non c'entra nulla. Stiamo parlando di cinema in prima persona, tutto intorno a noi, che esce dallo schermo e ti entra nel visore individuale. Lo spettatore è dentro la storia. Non la guarda, la vive. Venezia, la realtà virtuale stupisce e guarda avanti E qui le storie si vivono in tre modi diversi. «Oculus Stand Up: tu sei in piedi collegato uno schermo, con visore e cuffie, immerso nella narrazione, con immagini, personaggi, pioggia, neve, vento e suoni che ti avvolgono da ogni parte, sopra e sotto compreso. «Installation»: stessa cosa, ma il tutto avviene in una piccola stanza, a fruizione individuale, dove tu interagisci e puoi modificare gli eventi. Abbiamo provato Snatch, chiusi nel caveau di una banca insieme a un gruppo di scalcinati rapinatori, e dipende anche da noi trovare la combinazione della cassaforte o finire sparati. E infine «Theater»: sempre con visori e cuffie, ma seduti su poltrone girevoli a 360°, in una sala da 50 posti. Ci siamo goduti Gomorra. We own the Streets di Enrico Rosati, unico titolo italiano in concorso, 14 minuti in panoramica sopra le vele di Scampia, faccia a faccia con Marco D'Amore, nascondendosi dentro un capannone abbandonato, guardandosi fisicamente dietro le spalle... Lo spettacolo è unico, e il senso di inquietudine pure. La storia non è mai solo «cosa» si racconta, ma «come», e la modalità di visione non è solo una procedura tecnologica, ma uno snodo narrativo. Lo «storytelling» dipende dall'angolazione della tua testa. E la visuale rettangolare è solo una tra le tante possibilità. I film sono di animazione o con attori reali. Le ambientazioni sono mondi post-apocalittici (come Arden's Wake di Eugene Chung: è un cartone animato che confina con Waterworld, e per mezzo film ci si sente veramente, non virtualmente, immersi nell'acqua...), storici (come The last goodbye di Gabo Arora, siamo in zona Olocausto, la prima testimonianza di sempre sulla Shoah in realtà virtuale), fantascientifici (come The Argos File di Josema Roig ambientato in un 2034 in cui tu diventi un investigatore della memoria per la Neuro Crimes Task Force che deve risolvere casi di omicidio accedendo ai ricordi delle vittime), fantastici (Alice di Mathias Chelebourg, gioco in realtà virtuale dentro il regno delle meraviglie), oppure letterari, come My name is Peter Stillman basato sul romanzo di Paul Auster Città di vetro: sei minuti di fiction a triplo livello di irrealtà in cui l'utente indossa i panni di un scrittore di romanzi polizieschi che diventa protagonista di un vero thriller. Ti togli il visore. Esci dall'ex Lazzaretto. Torni al Lido. E continui a chiederti: ma noi chi siamo veramente in questo mondo iper-virtuale?"
"Nord Corea: ""Stop ai test nucleari e missilistici""","Svolta nella Nord Corea di Kim Jong Un . Il dittatore coreano ha annunciato di aver chiuso la fase dei test nucleari e dei test missilistici che negli ultimi mesi hanno creato tensioni con gli Stati Uniti di Donald Trump: ""Non c’è più bisogno di test nucleari o di test missilistici. E chiuderemo anche il sito dei test nucleari nel nord del Paese"", ha affermato il leader coreano. Di fatto Pyongyang si appresta ad iniziare una nuova fase. Questo annuncio arriva proprio a pochi giorni dall'incontro con il presidente della Sud Corea, Moon Jae In e in vista del vertice con lo stesso Trump fissato per giugno. L'incontro tra i presidenti delle due Coree è stato programmato per la prossima settimana: la prima volta dopo 11 anni. Di fatto tra i punti in discussione del vertice c'è la denuclearizzazione della Corea del Nord e lo stop alle pressioni per il ritiro delle truppe Usa a Seul. In questi mesi abbiamo assistito a diverse provocazioni da parte del regime nord coreano con test missilistici che annunciavano una gettata fino alle coste degli Stati Uniti. L'annuncio del leader nordcoreano è stato accolto positivamente dalla Casa Bianca: ""La Corea del Nord ha accettato di sospendere i suoi test nucleari e di chiudere un importante sito dei test. Questa è una notizia molto buona per la Corea del Nord e per il mondo. Grande progresso. Ansioso nostro summit"", ha commentato Donald Trump. Si apre una nuova fase dunque dove al posto dei missili a parlare ci sarà, per fortuna, solo la diplomazia."
"Vincino: ""Ho scoperto chi tira coca in Parlamento Escono dal bagno e sniff...sniff""","""So chi tira di cocaina in Parlamento"". A rivelarlo su Libero è Vincino . In un colloquio con Alessandro Milan, il vignettista parla delle banche, della satira, di come è cambiato il potere, di Renzi. E poi quando il giornalista gli chiede perché va spesso in Parlamento e perché dice che i politici per disegnarli bisogna guardarli in faccia, lui risponde: ""Anche di dietro, di culo, per la verità. Vedo se hanno le gambe storte, capisco se sono infelici di natura, se tirano di cocaina"". Ah sì, e da cosa lo capisci? ""Beh, escono dal bagno e... sniff, tirano su col naso. Ho studiato l' argomento"". Non è la prima volta che il vignettista parla di certi episodi che accadono dentro le mura del Transatlantico. ""Mi piace andare nei luoghi dove le cose accadono. Mi piace entrare nell’ascensore di Montecitorio dove fu beccato un ex presidente della Camera che praticava sesso orale a un commesso”, aveva detto Vincino, all’anagrafe Vincenzo Gallo, vignettista e architetto intervistato da Giancarlo Dotto per Diva e Donna qualche tempo fa. Vincino, palermitano di 68 anni, ha appena pubblicato il suo ultimo libro, La cavalcata di Renzi, e nel suo lungo colloquio con Dotto racconta un retroscena inquietante dalle mura del Palazzo: ""A Montecitorio un ex presidente della Camera fu beccato mentre praticava sesso orale con un commesso"". Vincino non fa il nome dell'ex presidente, ma le sue parole comunque alzano il velo su una realtà tra le mura di Montecitorio che forse non è così nota al pubblico, abituato a guardare in tv solo l'attività parlamentare in Aula. Fuori, tra i corridoi e gli ascensori a quanto pare accade ben altro..."
L'Agcom blocca l'applicazione Swg sui sondaggi elettorali,"Stop dell’ AgCom all’applicazione della Swg per la diffusione dei sondaggi negli ultimi 15 giorni di campagna elettorale. L’Autorità, sottolineando gli ""effetti di diffusione incontrollata dell’informazione"", ha rinvenuto ""un’oggettiva violazione"" del divieto di diffondere sondaggi nelle due settimane prima del voto. L’Autorità, ricordando che la legge sulla par condicio "" non fa alcun riferimento alla piattaforma trasmissiva attraverso la quale avviene la diffusione"", ha ritenuto che ""l’applicazione realizzata dalla SWG, nei termini in cui viene pubblicizzata, rende accessibile - previo il pagamento di un prezzo contenuto - il risultato dei sondaggi ad un pubblico potenzialmente molto vasto, con inevitabili effetti di diffusione incontrollata dell’informazione. Questa circostanza configura quindi un’oggettiva violazione del divieto imposto dalla legge sulla par condicio "". Il divieto scatterà a partire dalla mezzanotte di venerdì 8 febbraio e fino alla conclusione delle operazioni di voto."
"""Nikki Haley si è dimessa da ambasciatrice alle Nazioni Unite""","La notizia è stata diffusa da Axios , il sito fondato da Jim VandeHei, Mike Allen e Roy Schwartz: "" Donald Trump ha accettato le dimissioni dell'ambasciatrice alle Nazioni Unite Nikki Haley "". Una voce poi confermata dalla Cnn . Una vera e propria bomba che va a cambiare gli equilibri di potere negli Stati Uniti. Le fonti citate da Axios sarebbero molto ben informate su ciò che sta accadendo alla Casa Bianca. Tutto sarebbe successo nell'ultima settimana, quando la Haley sarebbe andata a trovare il presidente americano alla Casa Bianca. In quell'occasione, l'ambasciatrice avrebbe parlato con Trump della possibilità di dimettersi. Una proposta, questa, che non deve stupire. Tra i due infatti non sono mancati gli attriti. Come ricorda Axios , lo scorso settembre la Haley aveva scritto sul New York Times : "" Non sono d'accordo su tutto con il presidente. Quando c'è un disaccordo, c'è un modo giusto e uno sbagliato di affrontarlo. Alzo la cornetta e lo chiamo o lo incontro di persona "". La portavoce della Casa Bianca Sarah Sanders ha fatto sapere su Twitter che Trump e la Haley si vedranno nello Studio Ovale per formalizzare l'addio e ricomporre la frattura politica, soprattutto con una certa parte del partito repubblicano. In America, la Haley può essere ritenuta un falco. Le sue posizioni sulle più importanti questioni internazionali sono note. Sull'Iran e la Corea del Nord , per esempio, ha sempre avuto una linea intransigente. Linea che ultimamente mal si concilia con le aperture del presidente americano. L'ex ambasciatrice, durante la conferenza stampa, ha fatto sapere che non correrà alle elezioni del 2020."
Marocco-Spagna in 15 minuti. La nuova tratta dei migranti,"Dall'Africa all'Europa a bordo di potenti acqua-scooter . È questa la nuova e costosissima tratta dei migranti . Invece di rischiare la vita per giorni nel Mediterraneo a bordo di barconi precari e rischiando di affondare da un momento all’altro, esiste un’alternativa meno rischiosa ma molto più onerosa di lasciare l’Africa e sbarcare in Europa . L’ultima frontiera dell’immigrazione clandestina vede la mafia marocchina di trafficanti d’uomini offrire per 40.000 dirham (4.000 euro) un passaggio lampo di soli quindici minuti per attraversare lo Stretto di Gibilterra e sbarcare in Spagna . Lo rivela El Pais sottolineando che nel prezzo è offerto un pacchetto completo che include occhiali da sole e un cambio di vestiti puliti una volta giunti in Spagna per mimetizzarsi tra i turisti. Inoltre, il quotidiano spagnolo racconta che i trafficanti di migranti fanno anche delle offerte speciali. Per esempio, se si accetta di portare con sé un pacco di 20 chilogrammi di hashish , si ottiene uno sconto di 1.000 euro. ""Ci provano ogni giorno e molti ce la fanno"", ammette un agente della polizia."
"Ischia, un miracolo per Pasquale: ​salvo il bimbo di 7 mesi","Continua senza sosta il lavoro dei vigili del fuoco per salvare Ciro e Mattia , i fratellini di 4 e 6 anni rimasti intrappolati nel crollo di una palazzina in località La Rita, del comune di Casamicciola , dopo la scossa di terremoto che ieri sera ha colpito l'isola di Ischia. I soccorritori sono rimasti sempre in contatto con uno dei due bambini e gli hanno fatto avere dell'acqua. Nella notte era stato estratto vivo dalle macerie Pasquale, di 7 mesi, il più piccolo dei tre fratelli. Stanno bene anche i genitori dei bimbi. Dunque torna a soffiare il vento della speranza su Ischia e sul Comune di Casamicciola. L'isola campana è in ginochhio dopo il terremoto di ieri sera. I tanti turisti e i residenti sono ancora sotto choc dopo quanto accaduto. Sono almeno un trentina gli edifici crollati, ma potrebbero essere molti di più, mentre con le prime luci del giorno sta progressivamente emergendo la reale entità dei danni. Ischia, i vigili del fuoco salvano neonato di sette mesi"
Francesco Montanari lascia i panni del Libanese e si cala in Lester Bangs,"Dissacrante, diretto, disinibito come Lester Bangs, egocentrico, arrogante, duro come il Libanese. Francesco Montanari, classe '84, astro nascente del cinema italiano, diventato famoso per aver indossato i panni del capo della Banda della Magliana in Romanzo Criminale-La serie tv su sky, si cimenta in un'altra sfida. E lo fa interpretando questa sera al Circolo Degli Artisti a Roma «Deliri, desideri, distorsioni:reading-spettacolo dai testi di Lester Bangs», l'esperto musicale e musicista statunitense che negli anni Settanta rivoluzionò la critica rock militante. Francesco, come nasce questo spettacolo? Nell'estate scorsa ho avuto il piacere di conoscere Daniele Di Gennaro della casa editrice Minimun Fax che mi ha fatto apprezzare Lester Bangs, proponendomi durante le manifestazioni legate all'Estate Romana una lettura dei suoi testi. Amo il rock e il jazz e penso di aver messo del mio nell'interpretare i suoi scritti. Ora questo progetto si è evoluto, passando da reading semplice a un vero e proprio spettacolo in cui la mia voce si lega con la musica di Bruno Marinucci alla chitarra. Insomma una medaglia a due facce. Che tipo di genere ascolti? Con un passato da metallaro convinto, non posso non amare il rock e il jazz. Penso che la musica sia una delle maggiori arti comunicative esistenti. I cantanti o i gruppi preferiti? Sicuramente i Flipknot. Ma apprezzo molto anche l'ultimo album di Negramaro. Bangs e Libano sono due personalità forti, due leader. Tu come sei? Né leader né schiavo. Penso di essere una persona normalissima. Sono cresciuto all'Alessandrino, ho vissuto a Casalpalocco e ora abito a Testaccio. Diciamo che sono una sorta di nomade. Ma quando scoprirò davvero chi è Francesco, te lo dirò. Il pubblico ti identifica con il Libanese. Quanto pesa questo personaggio nella tua carriera? Sicuramente Romanzo Criminale è stato un prodotto riuscito, forte, curato nei minimi dettagli. Quando una serie è così di successo c'è l'abitudine del pubblico di etichettare gli attori con i loro personaggi. Questo però non è un problema mio, ma degli spettatori. Io lavoro e come artista mi piace spaziare. Figuriamoci che nasco come attore brillante. La svolta nella tua carriera è arrivata però con questa fiction... Si e posso dire che sono stato molto fortunato. Non è facile nel cinema italiano poter recitare facendo un'interpretazione personale di un personaggio. Invece in Romanzo Criminale ho avuto questa occasione, proprio come capita quando sei sul palcoscenico del teatro, la mia vera passione. Quale è stato lo spettacolo che hai amato di più? Sembra assurdo, ma è stata la commedia Rugantino che ho interpretato quando ero in seconda media, alla scuola Pio XII. Io facevo Mastro Titta, il boia. Mi sono divertito tantissimo e ho capito che volevo fare questo tutta la vita. Francesco cosa vedi nel tuo futuro? Una famiglia, dei figli e tanto amore, sperando sempre di poter lavorare in maniera onesta. Con quale regista ti piacerebbe recitare? David Cronenberg e Mauro Meconi (Il Fierolocchio di Romanzo Criminale, ndr.) Cosa Rispondi a Rocco Siffredi che ti vorrebbe in uno dei suoi film? Che sono spiacente - risponde sorridendo e strizzando l'occhio - ma per quanto lusingato, mi manca la materia prima. Che posto ha l'amore nella tua esistenza? Il primo. E parlo di amore in tutte le sue sfaccettature, non solo per la compagna, ma per la famiglia, per i genitori, per il lavoro, per la vita. La donna di Francesco deve essere santa o...? Deve essere santa e... Un po' come me."
"Roma, sparisce nel 1987 poi riappare su Facebook","Roma - Nel 1987 il padre lo aveva fatto rapire a Guidonia (Roma) da un amico per sottrarlo alla madre e portarlo in Egitto, dove viveva. Da allora Alex, che oggi ha 28 anni, ha sempre vissuto nel Paese nord africano con il padre, di nazionalità egiziana, che gli ha anche cambiato il nome in Alì recidendo totalmente così le sue origini italiane. Alex, nelle settimane scorse, decide di riscoprire le sue radici italiane e, attraverso Facebook, cerca un contatto con tutte le persone che portano il suo stesso cognome. Gli risponde e gli chiede amicizia Pino Anfuso, un telecineoperatore della sede Rai della Calabria, che, d’accordo col giovane, segnala la sua vicenda a Chi l’ha visto, la trasmissione condotta da Federica Sciarelli che sulla storia di Alex stasera manderà in onda un servizio. Alex Anfuso vive da molti anni in Egitto insieme ad una nonna paterna. Col padre, ormai, ha pochi rapporti. L’uomo lo fece rapire perchè non accettava che il bambino, dopo che la madre era stata arrestata per droga e si trovava in carcere, vivesse con alcuni parenti della donna. Dopo il rapimento del bambino si perse ogni traccia e nessuno approfondì i motivi della sua scomparsa. Oggi, grazie alla segnalazione di Anfuso ed al lavoro fatto da Chi l’ha visto, si sono scoperti tutti i contorni della vicenda legata alla sparizione del giovane, che non si è mai rassegnato alla cancellazione del suo passato italiano impostagli dal padre col quale, anche per questo motivo, ha ormai pochi rapporti. La madre di Alex, Silvana Anfuso, è morta, ma Alex non lo sapeva. Il giovane lo ha scoperto attraverso Chi l’ha visto. Un particolare che ha accentuato il desiderio del giovane di riscoprire le sue radici italiane cercando i parenti che vivono nel nostro Paese. Un tentativo che non ha ottenuto risultati concreti ad eccezione del contatto con Pino Anfuso, che non è parente del giovane ma ha preso a cuore ugualmente la sua storia, riuscendo, attraverso la trasmissione di Raitre, a fare piena luce sulla vicenda. Alex Anfuso è diplomato in informatica, ma non riesce a trovare lavoro poichè per qualsiasi impiego gli viene chiesto quel certificato di nascita che lui non ha mai avuto. Anche per questo motivo il giovane vuole fare definitivamente chiarezza sulle sue origini. Un desiderio che ha espresso agli inviati di Chi l’ha visto che sono andati ad intervistarlo in Egitto."
"Savona, costituzionalista Onida critica Mattarella: ""Andato oltre la Carta""","La parola conclusiva, forse, la mette Valerio Onida , noto e stimato costituzionalista. La decisione di Sergio Mattarella di non firmare la nomina di Paolo Savona all'Economia nell'ormai defunto governo M5S-Lega ha fatto discutere, e ancora fa parlare, giornalisti e costituzionalisti (veri o improvvisati). Molti si sono chiesti, a ragione, se era nei poteri del Capo dello Stato porre un veto ""politico"" sulla scelta del professore ""eurocritico"" in via XX Settembre. Nei giorni scorsi erano emersi testi di Diritto Costituzionale citati a destra e sinistra (anche in maniera impropria). Anche il sito ufficiale del governo sembrava limitare il potere del Quirinale nella formazione dell'esecutivo , una volta trovato il premier incaricato (in questo caso il giurista Giuseppe Conte ). Pd e sinistra si sono immediatamente schierati a difesa del Colle, difendendone le prerogative. Ma per Onida, autore anche di alcuni dei più utilizzati testi di diritto, "" il presidente Mattarella ha esercitato al limite delle sue prerogative uno dei suoi poteri, arrivando a interpretazioni della Costituzione che secondo me non sono giuste "". L'inquilino del palazzo dei Papi sarebbe dunque andato oltre i suoi diritti e poteri. "" La scelta di Mattarella di impedire la formazione di un governo dopo una lunga trattativa tra i due partiti - ha spiegato Onida in una intervista a Class Cnbc , riportata da Milano Finanza - mi ha sorpreso, mi sembra abbastanza impropria"". La spiegazione è semplice: ""Nel nostro sistema la formazione dei governi dipende essenzialmente dalla presenza o meno di una maggioranza in Parlamento. Il governo non è una dipendenza del capo dello Stato, bensì una dipendenza del suo Parlamento "". Una maggioranza, fino a domenica, c'era. Ed era quella strana, variopinta e chissà quanto stabile, costruita da Lega e M5S. Sul percorso di Conte, però, si è inserito Mattarella e la sua avversione a un possibile ministro dell'Economia che per il Colle avrebbe portato ad una ""probabile"" se non ""inevitabile"" uscita dall'Euro. "" Non dare vita a un governo per la presenza di una persona e le possibili idee politiche che potrebbe portare avanti - sentenzia Onida - mi sembra andare al di là di ciò che dice la Costituzione quando parla della formazione di governo"" . Certo. Tecnicamente Mattarella poteva farlo. Per questo la richiesta di impeachment appare sinceramente assurda. "" Ma - fa notare Onida - guardiamo alla logica del sistema: il presidente della Repubblica ha fatto un lungo giro di consultazioni per verificare l’esistenza di una maggioranza. Alla fine la maggioranza è emersa: i suoi esponenti hanno concordato una certa ipotesi di governo, invocando rigidamente la necessità di nominare Savona . Di fronte a questo il capo dello Stato si è opposto per ragioni politiche, non personali. A mio parere Mattarella è andato contro l’idea che il nostro sistema è un sistema parlamentare "". Se il problema fosse stato il programma di governo, infatti, il Colle avrebbe potuto farlo presente prima ""rilevando aspetti di incostituzionalità"". ma non lo ha fatto. Si è invece ""opposto solo a una persona, temendo che potesse mettere in pericolo la stabilità dei mercati finanziari, e la difesa dei risparmiatori"". Un grave errore, per Onida, che rischia di consegnare la volontà popolare nelle mani dei creditori dello Stato. I quali così assumono "" un potere immenso, che va al di là delle obbligazioni di un debitore. Un debitore non può diventare così politicamente asservito da accettare ingerenza sulla maggioranza. In questo caso mi sembra sia andato un po’ troppo oltre ""."
Lira delle mie brame ti posso mettere ancora in tasca,"Qualcuno lo ha definito il tesoro nascosto. Celato sotto i materassi, in qualche armadio dimenticato, dentro a barattoli di latta, in libretti di risparmio di cui per molto tempo nessuno è stato al corrente, in conti esteri. Sono le lire ancora in circolazione. Soldi custoditi da migliaia di famiglie che, dopo averli ricevuti in eredità o averli ritrovati nelle case di famiglia, non possono più convertire in euro. Si tratta di denaro vero e sonante che però, oggi, è privo di valore. Una montagna di denaro: secondo le stime della Banca d'Italia e del ministero dell'Economia le lire che aspettano di essere cambiate valgono circa un miliardo e 200mila euro e costituiscono lo 0,1 per cento del Pil nazionale. Questi soldi, secondo l'Unione nazionale dei consumatori, giacciono nelle soffitte di circa 100mila italiani e la possibilità di trasformarle nel nuovo conio è però scaduta il 6 dicembre 2011. Eppure, grazie a un «errore» del governo Monti per alcuni di questi «milionari in lire» potrebbe aprirsi un nuovo spiraglio. LA NORMA SALVEZZA Con il cosiddetto «decreto Salva Italia» l'esecutivo anticipò la scadenza per la conversione, inizialmente fissata per legge al 28 febbraio 2012, di ben 82 giorni. Privando migliaia di persone della possibilità di cambiare il proprio denaro. Una stortura che la Corte costituzionale ha definito illegittima con una sentenza del 2015. Il risultato è che oggi chiunque abbia fatto richiesta di cambiare le lire in euro fra il 6 dicembre 2011 e il 28 febbraio 2012 ha piena facoltà di farlo. Negli ultimi due anni, fra il 2016 e 31 maggio 2018, le operazioni di conversione autorizzate dalla Banca d'Italia sono state 251, per un valore di circa due milioni e mezzo di euro tornati a disposizione dei proprietari. «Chiunque rientri in questa categoria può ancora chiedere la conversione delle proprie lire andando in una filiale della Banca d'Italia con le monete o la cartamoneta e il documento che dimostri la richiesta dal 6 dicembre 2011 al 28 febbraio 2012. Il cambio avviene a vista spiega Mario Intilisano, avvocato dell'Unione dei consumatori -. Per tutti gli altri il metodo migliore è rivolgersi alle associazioni di consumatori per iniziare o partecipare ai giudizi in corso per ottenere una sentenza che ordini alla Banca d'Italia di provvedere al cambio». Potenzialmente il bacino di utenza è sterminato. «Ci sono persone che hanno trovato casualmente le lire in casa, magari in vecchi portafogli, all'interno di giacche o cappotti dismessi. Altri che le hanno scoperte nell'angolo di una cassaforte o nelle valigie prosegue Intilisano -. Ma abbiamo avuto anche casi di teiere, materassi, divani, nicchie murate. In un caso il denaro è stato rivenuto in bagno, all'interno della colonna di un lavabo. Spesso si tratta di case antiche avute in eredità. In molti hanno conservato il vecchio conio semplicemente perché credevano che un giorno si sarebbe tornati alla lira». E non finisce qui, perché potenzialmente ci sono italiani che potrebbero scoprire nuove eredità in lire nel prossimo futuro. «Se pensiamo che dagli anni Sessanta in poi parecchi soldi sono finiti nei caveu svizzeri, potrebbero essercene tante ancora in circolazione di cui non si sa nulla», conferma l'esperto. SCOPERTE A RATE I casi di cronaca sono quasi all'ordine del giorno. Solo qualche settimana fa una casalinga di Vico Equense, in Campania, ha ottenuto dal giudice di pace la possibilità di convertite i quasi dieci milioni di lire trovati in casa di sua madre nel 2011. Dopo diversi dinieghi da parte di Bankitalia, la donna ha fatto ricorso mettendosi in tasca quasi cinquemila euro. Si è conclusa con un lieto fine anche la storia di una famiglia di Messina, in possesso di un piccolo tesoro nascosto. Soldi che però gli eredi non hanno trovato tutti insieme: una prima parte è stata scoperta e cambiata il 5 dicembre 2011, ultimo giorno utile alla luce del decreto Monti. Una seconda parte è stata trovata qualche settimana dopo ed è stata trasformata in euro solo nel 2016, proprio grazie alla sentenza della Corte costituzionale. Una terza parte è venuta alla luce ancora dopo, quando ormai era diventato troppo tardi. Casi come questi sono molti ecco perché, secondo l'Unione dei consumatori, lo Stato dovrebbe permettere a tutti gli italiani di cambiare le lire ancora in circolazione. IL BOTTINO Per il momento, però, la strada della conversione è ancora piena di insidie. «Se oggi scoprissi nell'intercapedine di un muro della mia casa una somma di cento milioni di vecchie lire, presumibilmente collocata lì da mia nonna scomparsa prima del passaggio all'euro, potrei dire di non avere potuto a suo tempo avvalermi della finestra prevista dalla legge per chiedere la conversione, non sapendo nulla del denaro, e di chiederla perciò oggi, potendo far valere solo adesso il diritto e invocando il termine decennale di prescrizione precisa Ennio Codini, docente dell'università Cattolica di Milano -. Difficile però dire se questa sia una strada ragionevole. A oggi sappiamo che qualcuno ci ha provato, ma la Banca d'Italia si è sempre rifiutata di effettuare il cambio». Di fatto quindi, per chiunque non sia in grado di documentare di aver chiesto il cambio di valuta in quella finestra di 82 giorni, oggi trasformare le lire in euro è davvero molto difficile. Anche se non impossibile. «Sono ancora molti i cittadini che si ritrovano ad avere, senza colpa, lire che vorrebbero convertire in euro. Per questo è possibile che nel prossimo futuro si arrivi a una qualche soluzione che tuteli i loro interessi prosegue Codini -. La strada potrebbe essere aperta da alcune sentenze dei tribunali. Ma anche dal legislatore che, autonomamente, potrebbe prevedere la convertibilità senza limiti di tempo, come accade in Germania per il marco». Perché se in Italia ci sono molti ostacoli in altri Paesi dell'Unione europea le cose vanno in modo diverso. GERMANIA SENZA LIMITI «Ogni nazione si è regolata in modo differente conclude Intilisano -. Ci sono casi in cui il cambio è senza limiti di tempo, come in Austria, Germania e Irlanda. Altri in cui il termine era previsto solo per le monete, come in Belgio e Lussemburgo. Altri, ancora, dove l'arco di tempo è più lungo rispetto ai dieci anni stabiliti in Italia, come in Spagna, Malta e Olanda. Solo la Grecia ha adottato il termine decennale come nel nostro Paese. Nella scorsa legislatura c'è stata una proposta di legge da parte di un partito che oggi si trova al governo. L'obiettivo era permettere a tutti gli italiani di cambiare le proprie lire. Si spera che ora questo documento venga portato avanti. In sostanza la prescrizione anticipata ha sottratto i soldi in tasca ai nostri connazionali, rendendo carta straccia ciò che il giorno prima era denaro». Nel frattempo i milionari in lire non possono fare altro che aspettare. Per il momento la Banca d'Italia non prende una posizione chiara, temporeggia affermando che il ministero dell'Economia sta portando avanti approfondimenti giuridici e finanziari sulla questione. Intanto lo 0,1 per cento del Pil italiano resta nascosto in soffitta."
Madonna: foto sexy sul divano,"Sdraiata e legata su un divano in pelle. Così appare Madonna in una delle immagini più recenti pubblicata su Facebook. Probabilmente si tratta di uno scatto tratto dalla campagna promozionale per il prossimo attesissimo album in uscita nel 2015. È la prima foto pubblicata dopo la fine della relazione con il toy boy Timor Steffens, di ben 32 anni più piccolo. La regina del pop e il ballerino hanno annunciato la separazione qualche settimana fa, nel corso di una loro vacanza nel Vecchio Continente. Madonna gli avrebbe chiesto di andar via nel giorno del compleanno del figlio Rocco."
"Tav, controanalisi leghista: completarla costa meno","Sono sul binario che porta alla crisi. È ancora la Tav a contrapporre M5s e Lega. Dopo la consegna della relazione costi-benefici all'ambasciatore francese da parte del ministro delle Infrastrutture, Danilo Toninelli, che ha provocato l'ira di Matteo Salvini («Non sapevo nulla»), la Lega passa al contrattacco e lo fa con una contro relazione. Documenti contro documenti. Ingegneri contro ingegneri. Secondo quanto scrive l'Huffington Post, la Lega si sarebbe affidata ad altri tecnici, a suo parere meno parziali, rispetto a quelli diretti dal professore di Economia, Marco Ponti. La Lega sta sempre più disconoscendo la commissione che è costata 300mila euro e non si fida delle sue conclusioni. Per la Lega completare la Tav costerebbe 2,9 miliardi mentre bloccarla 4,1 miliardi tra penali da pagare a Europa e Francia. Niente a che vedere insomma con le cifre in possesso al vicepremier Luigi Di Maio che parla di un'opera da venti miliardi di euro. Per il M5s, i costi della Tav supererebbero di 7 miliardi i benefici. Dalle informazioni che ha la Lega, l'Italia dovrebbe restituire alla Francia 852 milioni, senza tenere conto dei 336 milioni finora spesi e che evaporerebbero. Ci sono poi i costi per coprire il «buco». Sette anni innanzitutto e altri 400 milioni costerebbe il ripristino. A questi si potrebbero aggiungere ulteriori penali per i contratti in corso con gli ingegneri e che possono arrivare fino a 675 milioni di euro. Rischi che Di Maio si ostina ad allontanare («Finora non è stato scavato neppure un centimetro»). E se finora la Tav non riesce a collegare Francia e Italia, è tuttavia già riuscita a dividere, o almeno a mettere a dura prova, l'amicizia fra il ministro dell'Economia, Giovanni Tria e il deputato di Forza Italia, Renato Brunetta. Sono stati colleghi di università, hanno diviso perfino la stessa stanza, collaborato insieme per Forza Italia e non hanno mai smesso di parlarsi e confidarsi. Eppure, durante l'informativa di ieri in aula e di fronte alle critiche di Brunetta sull'Italia in recessione, Tria ha sbalordito tutti rivolgendosi a Brunetta così: «Ma stai zitto, per la miseria». Per calmare Tria è intervenuto il presidente della Camera, Roberto Fico: «Non si può in alcun modo dire a un deputato di stare zitto». Tria ha chiesto scusa: «Chiedo volentieri scusa al deputato». Ma poco dopo è stato Brunetta, e nuovamente sulla Tav, a rivolgersi con l'affetto di sempre all'amico ma sfidandolo: «Che fai signor ministro, se prevarrà, come penso, la linea No Tav? Che fai se passerà il No Tav, sulla base di una fasulla analisi Costi-Benefici? Ti dimetti?»."
"Il bimbo gli fa pipì addosso, lo picchia a morte","Ha picchiato a morte un bimbo di 18 mesi, figlio della sua compagna, solo perché questo gli aveva fatto la pipì addosso mentre gli cambiava il pannolino. Un orrore verificatosi giovedì scorso negli Stati uniti, in Illinois, dove il 23enne Martin Alvarado jr ha confessato oggi di colpito ripetutamente con i pugni il piccolo. Edwin Eli O'Reilly, che è stato poi ricoverato al MacNeal Ospital di Berywn, dove poi è morto. Dall’autopsia è risultato che il corpicino presentava molteplici ferite da corpo contundente."
"Arriva ""Your Time on Facebook"", il contatore di ore sui social","Facebook ha deciso di introdurre “Your Time on Facebook”, una nuova funzione in grado di calcolare il tempo speso dagli utenti sulla piattaforma. Al momento ancora in fase di sperimentazione, “Your Time on Facebook” è molto più di un semplice calcolatore. Nata per contrastare i meccanismi della dipendenza da social network, la nuova funzione di Facebook rappresenta una sorta di monito per gli utenti più affezionati alla piattaforma. “Vogliamo che il tempo speso su Facebook sia speso bene” ha dichiarato un portavoce della piattaforma a TechCrunch, spiegando come la salute digitale degli utenti e la lotta alla dipendenza da smartphone siano diventati temi importanti. La somma dei momenti trascorsi su Facebook tra scroll, like, post e condivisioni non sarà più un mistero. Grazie alla sua nuova funzione, Facebook calcolerà il tempo totale passato dagli utenti sulla piattaforma negli ultimi sette giorni, fornendone anche una media settimanale. Senza trascurare il principio della customization, da sempre molto caro a Facebook, il nuovo servizio “Your Time on Facebook” potrà essere personalizzato dall’utente in base alle sue preferenze. Basterà impostare una soglia di tempo oltrepassata la quale l’utente riceverà una notifica dalla piattaforma. Mettere a disposizione nuove funzioni che rendano gli utenti consapevoli del tempo speso online è uno dei temi su cui gli sviluppatori stanno lavorando nell’ultimo periodo. Instagram ha recentemente avviato un sistema analogo a quello sviluppato da Facebook. I frequentatori più assidui della piattaforma verranno avvisati attraverso notifiche push del tempo trascorso sulla app. Sulla stessa lunghezza d’onda, la funzione Screen Time di Apple che permette agli utenti di impostare un timer personalizzato per ogni applicazione installata sullo smartphone."
Rutelli e Tabacci battezzano Alleanza per l'Italia,"Roma - ""Alleanza per l’Italia"". E' questo il nome del partito lanciato da Francesco Rutelli insieme ad altri esponenti politici, come Bruno Tabacci e Lorenzo Dellai, e ad alcuni esponenti della società. Il movimento celebrerà la prima convention a Parma i prossimi 11 e 12 dicembre. La sfida di Rutelli Parte da una saletta al piano terra di palazzo Ruspoli la nuova sfida politica di Rutelli e della coalizione di volonterosi che già ha aggregato. ""Iniziamo un cammino per aggregare quanti vogliono un’Italia democratica, liberale, popolare e riformatrice"", ha detto l’ex leader della Margherita e ormai ex dirigente del Pd nel suo più che sintetico intervento alla conferenza stampa di presentazione di nome e simbolo del suo movimento ""Alleanza per l’Italia"". L’obiettivo, ha insistito, ""è migliorare questo paese"". Accanto a Rutelli, Bruno Tabacci che dell’alleanza è portavoce e un nugolo di deputati e senatori per la maggior parte freschi di divorzio dal Pd. Nonostante sia uscito dal partito, Rutelli non sembra voler certo rompere i ponti con i democratici. ""Non sono d’accordo con un Pd che va a sinistra, ma lo rispetto"", ha detto. Le future alleanze Quanto ai futuri alleati, c’è un nome su tutti che gli viene sottoposto con insistenza, quello di Pier Ferdinando Casini. ""Con Casini ci sarà una collaborazione molto presto"", ha assicurato. Non è un mistero che Rutelli e Casini abbiano avuto contatti di recente e anche se solo oggi c’è stato il debutto ufficiale il percorso di aggregazione dell’Alleanza è iniziato da qualche settimana. A testimoniarlo è il fatto che il nome e il dominio internet del movimento sono stati registrati già il 26 ottobre, come ha rivelato lo stesso Rutelli. ""Siamo riusciti a mantenere la riservatezza"", ha detto con soddisfazione. Il marchio deciso in rete Anche il marchio è stato registrato, nonostante sia ancora in progress perché si aspetta l’esito di ""una consultazione online "". Il logo è molto semplice: tra le parole ""Alleanza"" e ""per l’Italia"" c’è una X di cui la metà sinistra, leggermente più grande, è in colore verde e quella destra è in rosso. E nonostante l’Alleanza sia ufficialmente appena nata, già è stata organizzata la prima convention l’11 e 12 dicembre a Parma."
"Caso Matei, procuratore chiede il ripristino della semilibertà","Il tribunale di sorveglianza di Venezia si è riservato di decidere sulla richiesta di revoca della sospensione della semilibertà per Doina Matei , la donna romena che nel 2007 uccise con una ombrellata in un'occhio Vanessa Russo , durante un litigio alla fermata della metro a Roma . Nel corso dell'udienza odierna, il procuratore generale, a nome dell'accusa, ha dato il suo nullaosta alla revoca della sospensione decisa dopo che Matei, detenuta nel carcere femminile dalla Giudecca, a Venezia, aveva aperto e postato delle sue foto su un social network mentre era al mare durante le ore diurne di uscita dal carcere per recarsi a lavorare in una pizzeria come cameriera. La donna, difesa dall'avvocato Nino Marazzita, era tornata alle cronache dopo che ottenuta la semilibertà aveva postato le sue foto su Facebook, creando subito scandalo. La Matei è stata condannata a 16 anni di carcere ."
"Roma, dopo 'Spelacchio' arriva 'Orsalupa'","Dopo 'Spelacchio ' Piazza Venezia, da oggi, ospita la lupa capitolina. Un'opera floreale, realizzata dal Servizio Giardini del Comune di Roma , è apparsa ieri di fronte all'Altare della Patria, proprio dove a Natale era stato posto il discusso albero ( guarda il video ). Pinuccia Montanari, assessore all'ambiente di Roma Capitale, l'ha presentata con tutta l'enfasi del caso: ""È la lupa capitolina con la sua straordinaria forza evocativa, - ha detto - realizzata questa mattina con minuziosa cura dal nostro Servizio Giardini, utilizzando piante di ligustro. La siepe è circondata da un tappeto di fiori di kalanchoe gialli e rossi che rendono ancora più suggestiva l'installazione. Uno spettacolo tutto da fotografare"". A Roma spunta la siepe a forma di Lupa capitolina In realtà la pianta pare abbia già suscitato alcune critiche e non poche ironie da parte del mondo del web ( guarda le foto ). ""È tutta storta in avanti. A guardarla bene sembra un’orsa. E uno dei due lattanti è appena abbozzato"" osserva un cittadino e, in effetti, le forme tondeggianti, alimentano i dubbi. ""Ce ne vole de fantasia pe' dì che è na lupa"" scrive un altro utente. Stefano Pedica, ex deputato ed esponente romano del Pd, attacca: ""Raggi-pollice nero non ne azzecca una. Non bastava l'albero di Natale più brutto e spennacchiato del mondo, a piazza Venezia ora arriva la siepe a forma di Lupa capitolina che però sembra un orso. Dopo la figuraccia planetaria di Spelacchio la sindaca vuole superare se stessa con Spelacchia orsolupo?"". ""Possibile che la Roma grillina debba sempre essere ridicolizzata in tutto il mondo? - aggiunge Pedica -. Montanari, nel presentare in pompa magna la nuova siepe, non si è accorta che ricorda più un orso polare che una lupa? Cara Virginia e cara Pinuccia, così proprio non va"". La siepe ""a forma di Lupa"" a Roma fa già discutere"
Italia ingovernabile anche con il Mattarellum,"Le elezioni del 24-25 febbraio hanno lasciato un Paese di fatto ingovernabile, con tre poli sostanzialmente alla pari: Pd-Sel, Pdl-Lega e il Movimento 5 Stelle. Più la Lista Monti. La colpa, concordano tutti, è del sistema elettorale, il tanto vituperato Porcellum , che distribuisce i seggi in parlamento con meccanismi diversi: uno alla Camera, con un premio di maggioranza a livello nazionale, l'altro al Senato, con un premio su base regionale. A Montecitorio il centrosinistra è riuscito a ottenere la maggioranza (sia pure d'un soffio), a Palazzo Madama no. E per questo siamo in stallo. Qualcuno sostiene che con la vecchia elettorale, il Mattarellum , sarebbe andata meglio. ""Credo che il buonsenso ci porterebbe a tornare al Mattarellum"", ha detto il segretario del Pd, Pier Luigi Bersani, intervenendo ad Agorà su Raitre. Bersani ha sottolineato che «Hollande al primo turno ha preso gli stessi voti del Pd, ed ora governa, ed anche Bush ha vinto su Gore forse per un solo voto eppure ha governato"". Ma una ricerca dell' Istituto di studi politici Vilfredo Pareto , come riporta un articolo di Italia Oggi , dice l'esatto contrario. Avremmo evitato le liste bloccate e il parlamento dei nominati, questo sì, ma la situazione al Senato sarebbe stata analoga a quella attuale, e in più anche a Montecitorio non ci sarebbe alcuna maggioranza. Dalla simulazione dell'Istituto Pareto emerge questo dato inequivocabile: alla Camera Pd-Sel avrebbero ottenuto 261 deputati, Pdl-Lega 233, M5S 120, Monti 15. E non andrebbe meglio con con il Mattarellum al doppio turno (Pdl-Lega 195, Pd-Sel 226, M5S 193, Monti 15). Bruno Poggi, presidente dell'Istituto, sottolinea che ""con tre partiti non viene mai fuori una maggioranza di governo"". A meno che non si pensi ad un sistema elettorale diverso. Un maggioritario secco , all'inglese, oppure un sistema più ""mitigato"", un doppio turno alla frances, che faccia sfogare tutti al primo turno e poi, al secondo, obblighi gli elettori a scegliere i due candiudati più forti. Questo meccanismo, però, giocoforza andrebbe legato al semipresidenzialismo (occorrerebbe dunque una riforma costituzionale, non solo una nuova legge elettorale)."
Mercato? Siamo alla canna del gas,"Ci sono talmente così pochi soldi che i club stano diventando come l'Alitalia che se non volava ci guadagnava. Ma il campionato parte, gli ingaggi vanno pagati e ai tifosi qualcosa bisogna dire. Nell'ordine: la Fiorentina rinuncia a Keirrison, il Chelsea sta cercando di liberarsi di Ricardo Carvalho, il Wolfsburg cede Martins, il Napoli molla Datolo, l'atalantino Valdes va allo Sporting Lisbona, il Barcellona accende un cero a chi raccatta Ibrahimovic. Cosa hanno in comune tutte queste notizie? Semplice: in genere viene enfatizzato l'acquisto di un giocatore, nei casi sopracitati invece si applaude a chi è riuscito a sbarazzarsene. Pietro Lo Monaco, amministratore delegato del Catania, avvilito per la mancanza di movimenti soprattutto in uscita, ha scoperto l'acqua calda: «Il mercato del calcio italiano è fermo, non c'è una lira. Guardate i movimenti delle grandi, davvero limitati, e mi darete ragione. È una spia da prendere davvero in considerazione e fa il paio con il fallimento del nostro sistema calcio ai recenti Mondiali. Siamo alla canna del gas».. Lo Monaco ha confermato l'offerta del Catania al Bayern per Josè Sosa, e l'interesse per altri due argentini, Milton Caraglio e Ariel Paglialunga. Sempre che riesca prima a vendere."
Una donna ruba l'identità del fratello per 12 anni,"Si spacciava per il fratello, ma era una donna. Per dodici anni si è appropriata dell' identità del fratello , riuscendo persino a trovare un impiego come operaio in un’azienda metalmeccanica della Brianza. Ad architettare la truffa decennale, raccontata da Repubblica , è stata una donna, G. A., 37 anni, di Lissone. In questo lasso di tempo e prima che venisse scoperta, la donna che risultava un uomo è riuscita a collezionare una serie di reati: dalle ingiurie alle minacce passando per una lista multe mai pagate. Alla fine, proprio una minaccia rivolta a un collega ha fatto scattare l'indagine. Solo che quando i carabinieri rintracciano il fratello, residente in Puglia da alcuni anni, si accorgono che qualcosa non torna. E alla fine scoprono il tranello. Per la donna è scattata una denuncia per usurpazione di identità. Una vicenda paradossale che ricorda il film "" Albert Nobbs "", dove Glenn Close si traveste da uomo pur di trovare lavoro nella società maschilista di fine '800."
Via all'Unibet Press League: sfida tra giornalisti,"Milano - Maglie presentate. Gironi sorteggiati. Domani si parte. Alle 10 calcio d'inizio della quarta edizione della Unibet Press League, il torneo di calcio a 5 organizzato da Luca Mastrorocco di Zona Goal e riservato ai professionisti dell'informazione (un po' meno del campo da calcetto). Sedici le formazioni ai blocchi di partenza, divise in quattro gironi da quattro, che si sfideranno sull'erba sintetica del centro sportivo Mc2 di Buccinasco. Due mesi di partite per stabilire nella serata della finalissima in programma il 29 maggio i ""campioni d'Italia"". Giocano con lo scudetto sulle maglie, per il secondo anno consecutivo, i giornalisti di Infront. Il Giornale c'è Tra le altre pronte a sgomitare per la qualificazione ai quarti di finale anche la squadra del Giornale. Il ""cinque"" di capitan Nino Materi (quest'anno in tenuta rossa con banda blu) tenta di migliorare la prestazione della stagione precedente. E quindi di centrare un posto tra le migliori otto formazioni dopo i primi (storici) punti colti nel 2008 frutto di una vittoria (su Gente) e un pareggio (proprio con i campioni di Infront). Quest'anno il Giornale è finito in un girone di ferro: Sport Merdiaset , Sky Sport (i primi avversari) ed Eurosport . Le scommesse virtuali (non per niente la manifestazione è targata Unibet) danno il quintetto di via Negri come squadra materasso. Meglio così, si sussurra in spogliatoio, sbancare da cavalli di rincorsa sarà un piacere...."
Esercito israeliano uccide i killer del rabbino,"Ancora sangue nel conflitto infinito tra israeliani e palestinesi. La scorsa notte l'esercito con la stella di David dopo un lungo scontro a fuoco ha ucciso, a Jenin (Cisgiordania), due palestinesi ritenuti responsabili dell' assassinio di un rabbino (Raziel Shevach) avvenuta una settimana fa. Uno dei due uccisi, a quanto si apprende, era figlio di un vecchio dirigente di Hamas . Si tratta di Ahmed Jarrar, figlio di Nasr Jarrar: quest'ultimo era stato un importante leader delle Brigate Izzadin Kassam, ala militare di Hamas, rimasto ucciso nel 2002 durante la seconda intifada Nella sparatoria sono rimasti feriti due soldati israeliani, uno dei quali è in gravi condizioni. Si è trattato di un vero e proprio blitz antiterrorismo, con un'unità di elite che ha individuato l'edificio dove si trovavano i ricercati, ingaggiando la sparatoria. Subito dopo l'inizio dello scontro a fuoco la casa è stata circondata da centinaia di persone, accorse sul posto per cercare di allontanare gli israeliani, scagliando di tutto contro di loro. Il precipitare della situazione ha reso necessario l'intervento di altri militari israeliani. Alla fine l'edificio-nascondiglio è stato demolito."
"""Se un agente non può sparare, vada il giudice a fermare i ladri""","Esiste una ""distanza abissale"" tra forze dell'ordine e magistratura . Da una parte chi combatte ogni giorno la criminalità sul campo, col rischio di lasciarci la pelle; dall'altra chi si limita a scrivere sentenze, ricostruire l'accaduto ex post, versare fiumi di inchiostro per spiegare che quel carabiniere, agente o poliziotto non avrebbe dovuto sparare. La ferita aperta dalla condanna dell'appuntato dei carabinieri di Ostra Vetere, Mirco Basconi , versa ancora sangue caldo. L'irritazione negli ambienti militari e della polizia è tangibile. A molti la pena di un anno di galera sembra eccessiva. Se non assurda. L'appuntato (di fatto) è colpevole di aver avuto molta sfiga : se quel proiettile non fosse rimbalzato sull'asfalto, non avesse bucato il lunotto posteriore e il cranio del ladro albanese, non saremmo qui a parlarne. Ma è successo. E il Gup di Ancona, Francesca Zagoreo, non ha esitato a dichiararlo colpevole di omicidio colposo per uso improprio dell'arma di servizio. Secondo la toga, Basconi non avrebbe dovuto sparare contro il Mercedes, nonostante fosse in pericolo la vita di alcune persone radunate ad una festa di paese lì vicino. Avrebbe dovuto chiamare i rinforzi, oppure premere il grilletto verso il cielo. E così addio cattura. Il Coisp difende il carabiniere "" C'è una abissale distanza fra le teorie di chi pensa di poter parlare di fare sicurezza da dietro una scrivania e chi passa le notti in mezzo alla strada "", dichiara Franco Maccari , Segretario generale del Coisp. Chi lavora nelle volanti, esce ogni giorno "" sapendo che può accadere qualsiasi cosa e che si può morire nel modo più inaspettato "". Eppure chi giudica sembra non capirlo. Sembra non comprendere che gli istanti di conflitto con un bandito sono molto più confusi, problematici ed adrenalinici di come appaiano ricostruiti a tavolino. Forse i magistrati dovrebbero trovarsi almeno una volta in quella situazione - è il ragionamento di Lia Staropoli (presidente associazione ""ConDivisa"" ) - per capire la drammaticità del momento: ""I Carabinieri si trovano quotidianamente esposti a conflitti a fuoco, accoltellamenti e con la stessa frequenza vengono travolti da veicoli in fuga. Possono trovarsi di fronte un killer della ‘ndrangheta, un terrorista o un malvivente armato. Se gli uomini e le donne delle Forze dell’Ordine non possono sparare quando percepiscono il pericolo per la propria vita e per la vita dei cittadini, allora vengano i Giudici a difendere i cittadini da ogni sorta di criminale senza scrupoli e ad arrestare i malviventi "". Poi vediamo cosa succede. Perché in fondo poliziotti e carabinieri vorrebbero essere sempre all'altezza delle aspettative. Ma come si ferma un malvivente in fuga dopo 3 rapine e un furto, senza adoperare l'arma? ""Dobbiamo farlo con la sola forza del pensiero!"", grida ironico il segretario del Coisp . "" Con le dotazioni di servizio no, per carità! Altrimenti è eccesso colposo. E se poi un collega finisce scaraventato in un burrone durante una colluttazione con un fuggitivo e muore, chi se ne frega! "". Già, perché alla ferita di Ancona si aggiunge quella di Francesco Pischedda , il poliziotto 29enne morto a Lecco durante l'inseguimento di un bandito . Lui non ha sparato, e ci ha lasciato le penne. Mentre Basconi è vivo, ma con la fedina penale sporca. Un controsenso. "" Un fedele servitore dello Stato è stato messo alla gogna per aver fatto il proprio dovere - precisa Maccari -. Si possono scrivere anche fiumi di inchiostro in motivazioni di sentenze che però, di fatto, restano basate su valutazioni che nulla hanno a che fare con la durissima realtà di decisioni prese in mezzo secondo in una notte in cui qualcuno, del quale non conosci le intenzioni, sta forzando un blocco per scappare chissà dove dopo aver fatto chissà cosa, e tutto questo mentre tu sai che hai la responsabilità di impedire che la faccia franca o che, peggio ancora, possa tornare a delinquere "". Perché in fondo, ""i l nostro dovere di ‘cretini’ in divisa è esattamente questo "": catturare i banditi. Ma lavorare a guardie e ladri non è mai stato così difficile. ""Girarci dall’altra parte o lasciarlo scappare non ci riesce"", conclude amaro il segretario del Coisp. ""Pur sapendo, purtroppo, che potrebbe costarci o la vita o l’inferno giudiziario successivo "". Voluto da una magistratura mai clemente."
"""A Medjugorje nessuna baracconata""","Roma - Monsignor Domenico Sigalini, cosa pensa delle parole del Papa sui veggenti? Si riferiva a Medjugorje? «Non credo - risponde il vescovo di Palestrina - che si possa rispondere e interpretare così facilmente ciò che intendesse dire Papa Francesco. Affidiamoci alla semplicità delle parole del Santo Padre…». Come nasce la Sua devozione verso questo luogo meta di tanti pellegrinaggi? «Da Palestrina partivano e partono tanti pellegrini per Medjugorje e nella mia diocesi si sono pure costituite alcune belle associazioni di preghiera, di vita caritativa e di contemplazione, guidate o da persone convertite a Medjugorje o molto rinnovate cristianamente a partire da pellegrinaggi e visite». Quante volte è stato lì? «Ci sono andato ogni anno di episcopato, cioè dieci volte». Che atmosfera ha respirato in quel luogo? «Ho partecipato a tanta preghiera, a tante confessioni e salite faticose e oranti ai due luoghi più importanti delle prime apparizioni. Non ho mai visto fenomeni da baraccone, ma sempre silenzio e tanta preghiera». Ha assistito a conversioni? «Non ho assistito mai, perché le conversioni avvengono nella calma dello Spirito, si attuano nella vita quotidiana e nelle opere di carità che non sono mai di un momento». Sa o conosce persone che son guarite dopo un viaggio a Medjugorje? «Di guarigioni spirituali tante, fisiche o da malattie ne ho solo sentito parlare». Lei ha mai accolto i veggenti di Medjugorje nella sua diocesi? «Ci sono stati finché la Santa Sede non ci ha fatto capire che è meglio evitare perché forse le apparizioni venivano percepite dai fedeli come soprannaturali e questo non è possibile né dirlo, né negarlo». Che pensa dei veggenti? «Ne conosco solo alcuni: per me sono persone serie, motivate, cui la vita non regala né salute, né fortuna, né vita di famiglia facile. Sono preoccupati di rendere testimonianza a ciò che hanno provato, dentro una umanità normale. Una vita sempre in salita dalle prime persecuzioni fino alle incomprensioni di oggi». Il Papa entro fine mese ha parlato di un pronunciamento su Medjugorje. Ci saranno sorprese? «Secondo me ci saranno indicazioni pastorali per aiutare i pellegrini a centrare tutto su Gesù e ad avere fiducia e speranza, a convertirsi sempre. I fatti di Medjugorje sono molto diversi da altre apparizioni, e credo che la Chiesa finché saranno vive le persone coinvolte non prenderà posizione sulle cosiddette apparizioni». Si tratta di eventi soprannaturali? «Io ho sempre detto e aiutato i fedeli a non affermare che sono soprannaturali, perché finora non si hanno motivi validi per affermarlo, ma nemmeno a prenderle sotto gamba. La fede non è qualcosa da mettere in tasca e basta, ma sempre da accogliere dalla tenerezza di Dio e dalla creatività dello Spirito Santo e conformarvi la nostra vita»."
Quando la rinascita dal degrado passa dalle multinazionali (e dal turismo),"Una delle storie vincenti del Rione Sanità è legata alla visione di Padre Antonio Loffredo, il parroco di Santa Maria della Sanità. Anni fa il prete comprese che per far ripartire il quartiere bisognava investire sul suo patrimonio artistico. Per ovviare alla mancanza di fondi pubblici decise di chiedere aiuto al settore privato e iniziò una proficua collaborazione con varie associazioni, tra cui l’Altra Napoli Onlus che favorì i contatti con grandi multinazionali come Ikea, Ibm, Johnson and Johnson, Barclays, Vodafone, Telecom, Enel e molte altre. I soldi vennero usati per mettere in sicurezza le catacombe o altri spazi e per creare delle cooperative di giovani, come la Paranza, che poi sono diventate autonome e che hanno ottenuto dal Vaticano la possibilità di riaprire e gestire le catacombe. I ragazzi sono così diventati guide turistiche. La cooperativa sociale la Paranza nacque nel 2006 con la gestione delle Catacombe di San Gaudioso, nella Basilica di Santa Maria della Sanità, luogo che custodisce gli splendidi scheletri affrescati dei nobili napoletani. I ragazzi hanno poi vinto nel 2008 un bando storico-artistico di Fondazione con il Sud grazie al quale sono state riaperte al pubblico le Catacombe di San Gennaro. Tutti i lavori elettrici e le strutture metalliche sono state fatti da altre due cooperative nate dagli stessi progetti, “Officina dei Talenti” e gli “Iron Angels”. Nel 2016 più di ottantamila persone hanno visitato queste due realtà. La vera intuizione di questi progetti è che grazie all’uso di fondi privati si potevano creare posti di lavoro diretti e nell’indotto semplicemente restaurando e riaprendo il grande patrimonio artistico del Rione. Il 16 dicembre 2014 è poi nata la Fondazione di Comunità San Gennaro Onlus, in cui sono confluite tutte quelle realtà che da anni operano sul territorio. Il suo scopo è di dare stabilità a quanto già realizzato ma anche di promuovere nuovi progetti per favorire una rinascita sociale ed economica del territorio in modo moderno e sostenibile. Uno degli eventi organizzato dalla Fondazione e ormai diventato un classico, è la notte bianca della Sanità a cui quest’anno ha collaborato anche Sky Arte che ha mandato la serata in diretta. La Fondazione per ricordare il cinquantenario della morte di Totò ha anche creato una serie di eventi, concerti e progetti di risanamento urbanistico attraverso l’arte che dureranno tutto l’anno. Lo scopo è sempre quello di aprire ai napoletani e hai turisti un rione considerato per troppo tempo una “periferia nel centro storico in cui non entrare”. Tra i tanti progetti legati alla Fondazione San Gennaro c’è poi il “Sanitansamble”, l’orchestra che s’ispira all’esperienza di “El Sistema” un modello didattico con accesso gratuito per bambini e ragazzi, ideato in Venezuela dal Maestro José Antonio Abreu e che promuove la pratica collettiva musicale come mezzo di organizzazione e sviluppo della comunità in aree e contesti sociali difficili. “Sanitansamble” conta oltre 80 giovani, tra bambini e adolescenti dai 7 ai 24 anni, musicisti di due formazioni orchestrali (Orchestra Junior e Orchestra Senior) che, sotto la guida di 14 maestri e del direttore, il maestro Paolo Acunzo, hanno portato avanti in questi anni un percorso di successo che li ha visti esibirsi per il Santo Padre Papa Francesco, per il Presidente Emerito della Repubblica, Giorgio Napolitano e in molti prestigiosi eventi e concerti in teatri locali e nazionali."
Dave Grohl dei Foo Fighters incanta da un trono di chitarre,"Si era rotto la gamba a Goteborg in Svezia : il leader dei Foo Fighters era caduto dal palco fratturandosi l'arto destro. Ma poi era risalito e con grinta aveva annunciato l'accaduto con un semplice: «Penso di essermi appena rotto la gamba». Condotto all'ospedale era stato prontamente medicato per poi far ritorno sullo stesso palco, finendo il concerto seduto su una sedia mentre un medico gli completava l'ingessatura della gamba. « Non posso camminare ma posso ancora suonare la chitarra e urlare» , vera tempra da rocker quella di Dave Grohl , frontman del gruppo ed ex batterista degli storici Nirvana. Dave Grohl si rompe un gamba, il concerto continua Dopo una serie di concentri annullati la band è tornata a calcare il palco di Washington, per celebrare il ventennale dell'uscita del loro primo LP ma anche la festività americana del 4 luglio. L'incredibile e ironico Grohl non ha perso tempo e si è presentato in cima a un trono davvero particolare, un'imponente struttura composta da chitarre e amplificatori per i bassi. Un'immagine strepitosa che ha colpito il pubblico creando un gioiso delirio. Una vera citazione e un fantastico omaggio a "" Game of Thrones "" mentre Dave, dal suo personalissimo trono musicale, ha incantato l'oceanica platea di Washington in perfetta sintonia con suoi Foo Fighters. Nonostante il medico avesse prescritto un periodo di riposo molto più lungo, il cantante non ha voluto deludere i suoi fan e mancare l'appuntamento con il ventennale. Escogitando così una soluzione in linea perfetta con la sua indole e la sua innegabile fantasia, che ha cavalcato la rete in pochissimi click divenendo velocemente virale. (function(d, s, id) { var js, fjs = d.getElementsByTagName(s)[0]; if (d.getElementById(id)) return; js = d.createElement(s); js.id = id; js.src = ""//connect.facebook.net/it_IT/sdk.js#xfbml=1&version=v2.3""; fjs.parentNode.insertBefore(js, fjs);}(document, 'script', 'facebook-jssdk')); Thank you DC!!!! #Foo4thRFK 9:30 Club DC101photos: Kevin Mazur Posted by Foo Fighters on Sabato 4 luglio 2015"
Trump dichiara l'emergenza nazionale per costruire il muro col Messico,"Il presidente degli Stati Uniti , Donald Trump , ha annunciato che presto firmerà la dichiarazione di emergenza nazionale per costruire il Muro al confine col Messico. In un discorso al Giardino delle Rose, alla Casa Bianca , il presidente Usa ha parlato del suo progetto per costruire il muro anti-migranti con il Messico e ha aggiunto che "" tutti sanno che il Muro serve per fermare il crimine e l'invasione dei trafficanti "". "" I Muri funzionano al 100 per cento, la stragrande maggioranza delle droghe non passa attraverso i porti di ingresso legali "" ha continuato The Donald, che poi ha aggiunto: "" Dire che i Muri non funzionano è una grande bugia "". E ha usato come esempio il muri costruito da Israele. Nel suo discorso alla Casa Bianca, Trump ha anche aggiunto che la realizzazione del Muro va completata "" non perchè è una promessa da campagna elettorale, anche se lo è "", ma per arrestare il flusso di droghe che passa attraverso il confine. E infine, ha concluso affermando che le dichiarazioni di emergenza nazionale sono state "" firmate molte volte dai passati presidenti "". "" È molto semplice: vogliamo impedire che la droga entri nel nostro Paese, vogliamo impedire a gang e criminali di entrare nel nostro Paese "", ha ribadito il presidente degli Stati Uniti. E a chi gli fa notare che sono già previsti diversi ricorsi alla Corte Suprema per evitare che la sua emergenza nazionale abbia vigore, Trump risponde che la sua causa vincerà anche in quella sede. Come spiega Repubblica , "" la mossa di Trump, insieme a provvedimenti che il presidente si appresta a varare, metterà a disposizione della Casa Bianca oltre 8 miliardi di dollari per la costruzione del muro-anti immigrazione al confine meridionale degli Stati Uniti "". Ma i democratici annunciano una battaglia durissima. E dopo l'annuncio di Trump, è arrivata la prima azione legale contro il presidente Trump. Il ministro della Giustizia dello Stato di New York , Letitia James, ha scritto una nota in cui afferma: "" Dichiarare un'emergenza nazionale senza causa legittima può provocare una crisi costituzionale. Non appoggeremo questo abuso di potere e lo combatteremo con ogni mezzo legale a nostra disposizione ""."
"Censura al Giornale, persino il Fatto ci difende ""Alla sinistra non piace la libertà di stampa""","Roma - Antonio Padellaro ha un lungo curriculum da direttore, e oggi è alla guida del più recente prodotto sul mercato dei quotidiani, Il Fatto: un esperimento coronato da grande successo di pubblico e di vendite. È un giornalista di sinistra, fieramente anti-berlusconiano. Ma l’esposto contro il Giornale presentato all’ufficio del Garante per le comunicazioni dal responsabile informazione del Pd, Paolo Gentiloni, per chiedere di sanzionare questa testata non gli è piaciuto per niente. Non che l’iniziativa lo stupisca più di tanto, spiega: «Sono stato a lungo, in una delle mie vite precedenti, direttore dell’Unità. E in quella veste ho conosciuto da molto vicino la grande suscettibilità della sinistra nei confronti della libertà di stampa dei giornali: una suscettibilità che può raggiungere livelli insopportabili, insopportabili, in-sop-porta-bi-li!». Tant’è che dall’Unità se ne è andato. Direttore Padellaro, Gentiloni argomenta che «il Giornale» debba essere sanzionato perché è troppo favorevole a Berlusconi e troppo critico coi suoi avversari. Le pare un’argomentazione valida? «Mi pare francamente bizzarra, diciamo così. È una iniziativa che dà una brutta impressione, sbagliata. La politica dovrebbe stare ben lontana dai giornali, e quando se ne occupa dovrebbe evitare di dare la sensazione di voler tappare la bocca a qualche testata». Insomma simpatizzare per Berlusconi non le pare un argomento sufficiente per far chiudere un giornale? «Conosco Gentiloni, è una persona mite e mi auguro che la sua mitezza lo trattenga dall’auspicare chiusure di giornali. Dubito fortemente, per altro, che su queste basi l’Agcom possa erogare sanzioni. Insomma, mi pare più che altro un’iniziativa fatta tanto per farlo sapere, nella veste di responsabile dell’informazione per il Pd. Mi auguro che Gentiloni ci spieghi le motivazioni che lo hanno spinto a prendere questa iniziativa. Personalmente penso che sbagli, se pensa che i giornali debbano uniformarsi a qualche criterio unico. Guai se fosse così: ci possono essere voci che ci danno fastidio nel panorama dell’informazione, ma devono poter parlare tutte. E vivaddio lo fanno». Sta dicendo che non c’è il regime che frena la libertà di stampa? «Per quanto riguarda la carta stampata assolutamente no, non c’è nessun regime: c’è un effettivo pluralismo. Il discorso è diverso per la tv, ma per i giornali ci sono miriadi di testate con impostazioni diverse, e tutto si può dire tranne che in questi ultimi mesi non ci sia stata informazione plurale, e i che i giornali non siano spesso stati protagonisti e non abbiano potuto influenzare la politica con le loro iniziative informative. Di segno diverso, ma vivaddio». Parla anche delle iniziative del «Giornale»? «Beh, per fare un esempio trovo che l’inchiesta giornalistica sulla casa di Montecarlo, che pure aveva certo un risvolto politico evidente, sia stata un’eccellente inchiesta giornalistica, fatta con grande cura. E ha saputo segnare un’intera estate». Che fa, i complimenti a questo giornale? «Sulle cose fatte bene perché no? Poi siamo anche critici e a volte sarcastici, quando notiamo qualcosa di buffo. Ad esempio, vi sto ancora aspettando al varco sulla storia della nipote di Mubarak: non mi pare che sulle pagine del Giornale si sia ancora esercitata la virtù dell’ironia, a quel proposito. E sì che meriterebbe...». Anche il suo quotidiano è fortemente caratterizzato, e immagino che dia spesso fastidio. Ha più rogne con la destra o con la sinistra? «La sinistra rompe infinitamente le scatole, ma ha un pregio: non querela. Invece la destra ci riempie di querele. Credo di detenere il record italiano, ne ho almeno una cinquantina. C’è qualcuno che mi ha chiesto addirittura 11 milioni di euro di danni, manco fossi il Superenalotto. La sinistra fa pressioni, la destra invece manda gli avvocati. Comunque Il Fatto ha una sua piena autonomia oggettiva, e nessuno si può permettere di dirci niente. Non abbiamo “amici” né “padrinati”, e rompiamo le scatole a tutti. Quando sbagliamo, gli errori sono nostri»."
"Il terrorista fai-da-te, il peggior nemico dell'intelligence","Negli anni Settanta del secolo scorso si diceva: quando va fuori di testa, un giappo­nese fa harahiri, un americano fa una stra­ge. E adesso, tirando le somme delle ulti­me tre decadi, si potrebbe dire: un serbo massacra i vicini di casa croati, un belga si accanisce sulle bambine, un norvegese cancella i giovani socialisti, un veneto la­scia in giro aggeggi esplosivi, un pistoiese ammazza gli ambulanti africani. E, in que­sti giorni, un brindisino mette qualche bombola davanti a una scuola. Per ogni latitudine un determinato tipo di follia, che si strutturerebbe in virtù delle caratteristiche fisiche e sociali del luogo. Ma che, al di là delle differenze, materializ­za la paura del pazzo isolato, dello squili­brato che, facendo tutto da solo, prepara o improvvisa quello che nessuno, neppure i professionisti della cosiddetta intelligen­ce, si potrebbe mai aspettare. Azioni illogi­che, irrazionali e in fondo impossibili. Che però avvengono. Ed ecco le stragi di Oslo e Utoya, rese possibili unicamente dalla mente più o meno malata del tren­tenne Anders Behring Breivik, che ancora oggi continua, giustamente dal suo punto di vista, a sostenere di non essere matto ma soltanto una persona che ha maturato delle convinzioni sui pericoli che sta cor­rendo l’Occidente e che agisce di conse­guenza. In questo pienamente d’accordo con gli psichiatri che, contraddicendo col­leghi di parere opposto, lo hanno ricono­sciuto del tutto in grado di intendere e vo­lere. Ed ecco, per arrivare in Italia, al cosid­detto Unabomber, che a cavallo fra XX e XXI secolo ha disseminato il confine fra Veneto e Friuli di tubi e altri giochini esplo­sivi che hanno ferito gravemente donne e bambini. Facendo impazzire, in senso fi­gurato, gli investigatori che l’hanno cerca­to invano. E ancora, ecco Gianluca Casse­ri- cinquantenne ragioniere con la passio­ne per Ezra Pound, l’esoterismo, l’antise­mitismo, i romanzi fantasy e i fumetti- che il 13 dicembre dell’anno scorso scorrazza per Firenze con la sua Smith & Wesson ca­libro 357 magnum e tira al bersaglio con­tro i venditori di colore prima di spararsi in bocca. Insomma,il terrorista fai-da-te,dall’ap­parenza normale, che nel segreto di casa sua prepara massacri o coltiva pensieri fol­li che faranno scattare l’interruttore. È l’in­cubo di chi per mestiere sorveglia gli am­bienti nei quali si formano i gruppi terrori­stici. Perché il tizio di cui sopra non vuole complici e si fida solo di sé stesso. Ed è la personificazione della realtà che supera l’immaginazione. Anche quella degli agenti segreti."
Paura all'ospedale di Treviso: bengalese affetto da lebbra,"All’ ospedale Cà Foncello di Treviso è stata diagnosticata una forma di lebbra su un paziente ricoverato presso il reparto di malattie infettive. Il paziente, un uomo di nazionalità bengalese di 37 anni, in Italia da circa 8 anni, è residente nel Comune di Quinto di Treviso. A darne notizia è stato il governatore del Veneto Luca Zaia subito dopo essere informato dal direttore generale dell’Ulss 9 Giorgio Roberti e dal direttore generale della sanità veneta Domenico Mantoan. Proprio Matoan è stato incaricato di alzare al massimo livello la sorveglianza sanitaria, la prevenzione e la profilassi su tutto il territorio, a livello ospedaliero e territoriale. Il Dipartimento di Prevenzione dell’Ulss 9 ha attivato i protocolli del caso che prevedono la visita dermatologica sulle cinque persone che vivono insieme al bengalese. Controllo che sarà eseguito già nelle prossime ore dal reparto di dermatologia del Cà Foncello. ""Si tratta di un segnale molto brutto - sottolinea Zaia - che testimonia come purtroppo le nostre preoccupazioni sulla ricomparsa di malattie da tempo debellate fossero fondate"" . Il caso di lebbra arriva a poche settimane dalla morte di giovane donna malata di Tbc . ""Sono elementi che provano il ritorno di patologie, perlopiù infettive, che qui erano scomparse da 200 anni, nei confronti delle quali l’attenzione del nostro sistema sanitario è e sarà massima"" , ha commentato Zaia che si è messo subito al lavoro per salvaguardare la salute. ""Metteremo in campo tutte le elevate professionalità dei nostri medici e l’intera organizzazione sanitaria ospedaliera e territoriale - prosegue Zaia - o ggi più che mai dobbiamo tenere alta la guardia, a cominciare dai siti, che tra l’altro i nostri controlli hanno dimostrato essere assolutamente inadatti allo scopo, dove il governo nazionale impone di ricoverare gli immigrati dell’operazione Mare Nostrum , i primi da tenere sotto controllo sanitario perché purtroppo la quasi totalità dei migranti provengono da Paesi dove profilassi e prevenzione di queste malattie non esistono, e questo a salvaguardia di tutti, migranti compresi"" . Il paziente bengalese era stato ricoverato per sintomatologia di tipo cardiologico in unità coronarica. È stato effettuato uno studio emodinamico e sulla base della sintomatologia sono state effettuate biopsie cutanee che, refertate dopo il tempo necessario, hanno dato esito di una forma di lebbra. In malattie infettive è iniziato il trattamento specifico in accordo col centro di riferimento nazionale di Genova. ""Si tratta - precisano i sanitari - di una malattia poco contagiosa che, sinora, la letteratura scientifica ha quantificato in una decina di casi l'anno in Italia"" ."
"Elezioni amministrative, dal morto al ballottaggio ai Comuni senza sindaco","Non solo la scheda da 120 centimetri (tanto quanto un bambino di 9 anni) tra le curiosità di questa tornata elettorale. C'è persino il morto che va al ballottaggio. Come a Sulmona (L'Aquila), dove Fulvio Di Benedetto, stroncato da un infarto il 15 maggio durante la campagna elettorale e che non è stato possibile sostituire, ha raggiunto il 22,17% dei voti, conquistando il secondo posto. Le cinque liste che lo sostenevano, quindi, avrebbero dovuto sfidare tra quindici giorni Giuseppe Ranalli (Pd). In realtà il commissario prefettizio ha deciso che al voto andrà Luigi La Civita (centrodestra), arrrivato terzo con appena il 13,45% dei voti. Esclusa quindi la coalizione di Di Benedetto, che preannuncia battaglia presentando ricorso alla Corte costituzionale, contro una ""normativa antidemocratica"" e per chiedere l’annullamento delle elezioni. Diversi invece i paesi in cui il sindaco è stato eletto a urne ancora aperte. Come a Vignanello (Viterbo), dove l' unico candidato era Vincenzo Grasselli. Per lui bastava raggiungere il quorum del 50% più uno dei votanti per diventare primo cittadino. E con il 65,32% degli aventi diritto si è aggiudicato la poltrona e tutti i 7 seggi del paese. Stessa situazione a Granaglione, sull'Appennino bolognese: qui Giuseppe Nanni era sostenuto da una lista civica appoggiata sia dal centrodestra sia dal centrosinistra l'affluenza è stata del 67,33%, in forte calo rispetto al quasi 90% di cinque anni fa. Più alta la percentuale dei votanti a Montesano Salentino (Lecce), dove è stato eletto sindaco l'unica candidata Silvana Serrano. Restano invece senza primo cittadino gli abitanti di Roccaforte del Greco (Reggio Calabria), Montefusco (Avellino) e Futani (Salerno), dove non si è raggiunto il quorum . A Futani ha votato il 44,05% degli aventi diritto, a Montefusco il 32,36%, a Roccaforte l’11,68% (record negativo assoluto a livello nazionale). Il comune con l’affluenza piu alta è stato Cerreto Laziale, con il 94,25%."
"Mps, maxisequestro a Nomura Antonveneta costò 16 miliardi","Mps, sprofondo rosso. Quasi due miliardi di euro (1,8 per l'esattezza) sequestrati dai pm di Siena alla banca giapponese Nomura protagonista dell'affaire derivati Alexandria. E mentre la Gdf acquisisce atti da Bankitalia, dalle carte emerge il vero salasso che è stata, per Mps, l'operazione Antonveneta: 16,7 miliardi, non 9 come si diceva inizialmente («al netto della liquidità effettiva la spesa è pari a 16.767.652.631,96», scrive la Procura) il costo per le casse del Monte. Contestualmente gli ex vertici del Monte (Mussari, Vigni e Baldassarri) sono indagati a vario titolo e in concorso, insieme a due ex colleghi del colosso nipponico (l'ad europeo Sadeq Sayeed e il funzionario italiano Raffaele Ricci, quello che ha guadagnato dal 2009 a oggi 13mila euro al giorno) per reati da capogiro finanziario in danno di Mps: si va dall'usura o truffa pluriaggravata all'ostacolo all'autorità di vigilanza, dall'infedeltà patrimoniale aggravata alle false comunicazioni sociali. Giocoforza i conti correnti dei protagonisti dell'affaire sono stati sigillati. Due milioni e mezzo a Mussari, quasi dieci a Vigni, 2,2 a Baldassarri. Tutti avrebbero portato un vantaggio a Nomura e uno svantaggio letale a Mps per salvare poltrone, ricchi stipendi e bonus. Ma quell'operazione per i pm «ha determinato, determina e determinerà immani conseguenze negative sulla liquidità e sull'operatività di Mps». L'ACCORDO KAMIKAZE Le 68 pagine del decreto di sequestro dei pm senesi tratteggiano una realtà da brividi relativamente al derivato Alexandria, sottoscritto con Dresdner Bank nel 2005 e che Mps voleva ristrutturare per «abbellire» i bilanci prosciugati dall'operazione Antonveneta. I referenti della banca del Sol levante e i vecchi capi di Mps, stando al decreto, «concordavano, organizzavano e ponevano in essere una strutturata operazione finanziaria pluriennale dissipativa del patrimonio Mps». Tutti d'accordo. Anche i dirigenti Nomura, punibili nonostante la famosa telefonata «registrata» a luglio 2009 per «incastrare» Mussari e dimostrare la propria trasparenza. Nel decreto la conference call è definita «sintomatica della volontà di Nomura di precostituirsi la prova della preventiva informazione della controparte». Il dirigente Mps Daniele Bigi a verbale dice di aver avuto la sensazione che fosse «una recita predisposta allo scopo di essere registrata». L'operazione e i contratti ad essa collegati sono «geneticamente ispirate da una finalità perversa ed occulta: ripianare una perdita su un investimento facendola sparire attraverso nuove operazioni». UN CENT DI «DIVIDENDO» Alexandria è un affarone per Nomura (guadagna 88 milioni di euro al momento della chiusura del contratto: per i pm sono commissioni occulte), una rovina per Mps. In tre esercizi «il risultato economico dell'operazione è passato da un utile 2009 di 20,6 milioni a una perdita 2011 di 1,4 miliardi». Va meglio al trio di vertice. Il bilancio truccato ha delle conseguenze. «Nell'aprile 2009 - annotano i pm - Mussari viene rieletto Presidente per il successivo triennio. Ma bisognava tuttavia ancora garantire bilanci in salute allo scopo di distribuire dividendi agli azionisti, pagare cedole agli obbligazionisti - in particolare quelli del cd Fresh tra i quali figurava la Fondazione MPS - nonché garantirsi bonus e preservare la posizione, di potere e prestigio, in seno a Mps». Non bisognava far sapere la reale situazione contabile su quei derivati. E oltre a mantenere la poltrona, come detto, c'era da remunerare la Fondazione Mps per l'esborso sostenuto al momento dell'acquisizione Antonveneta. Per farlo, la Banca doveva distribuire un dividendo agli azionisti, requisito indispensabile per pagare la cedola del Fresh, dunque foraggiando la Fondazione. Mussari propone al Cda di pagare un centesimo ad azione. Molti storcono il naso, il vice presidente Caltagirone è fra questi. CALTAGIRONE INTERROGATO L'ex vicepresidente spiega ai pm di essersi opposto: «Dissi che questa era l'occasione per non distribuire dividendi e per evitare di pagare la cedola(...). Non fu detto in quel Cda che, pagando il dividendo alle azioni di risparmio e conseguentemente la cedola del Fresh, la Fondazione Mps avrebbe avuto dei dividendi. Se ciò fosse avvenuto mi sarei ancora di più opposto alla distribuzione di quel simbolico dividendo». IL DANNO Così, distribuendo «un dividendo simbolico complessivo di 188.643 euro» agli azionisti, Mussari & Co. fanno «scattare il meccanismo di remunerazione dell'usufrutto in favore di JP Morgan (con conseguente pagamento della cedola del Fresh) e la corresponsione di 52 milioni di euro. La conseguenza di tale sconsiderata condotta e stata un depauperamento della patrimonializzazione della banca». LA FOLLIA DEL NORD EST Impoverimento iniziato con l'acquisizione folle di Antonveneta dal Santander di Botin. L'ex ad di Antonveneta, Montani, racconta lo «smarrimento» di Mussari e Vigni quando gli riferì dei 7 miliardi e passa di debiti che la banca veneta portava in eredità (e che porta il conto finale ai 16 miliardi di euro), tanto che pensò: «Ma questi hanno capito veramente quanto devono pagare?». Parole che per i pm provano «da un lato la macroscopica dissennatezza dimostrata dai vertici della banca nella conduzione delle trattative, dall'altro il gravoso impegno economico, con conseguente ricaduta sulla tenuta del bilancio, che Mps avrebbe dovuto sopportare»."
Abidal dovrà sottoporsial trapianto di fegato,"Momenti di forte apprensione, a Barcellona, dove il forte difensore blaugrana, Eric Abidal , nelle prossime settimane sarà sottoposto al trapianto di fegato . Lo ha reso noto il club catalano con una nota sul proprio sito internet . Un anno fa (il 17 marzo) il 32enne giocatore francese era stato operato per un tumore al fegato. Poi si era ripreso alla grande, tornando a giocare. Purtroppo, però, ora si rende necessario il trapianto, una delle opzioni prese in considerazione fin dall’inizio delle cure. Per espresso desiderio di Abidal il club invita al massimo rispetto della privacy del giocatore. Cresciuto nel Lyon-La Duchère, nei sobborghi di Lione, il forte difensore di origini martinicane ha fatto il grande salto nel calcio professionistico francese con il Monaco, nel 2000. Dopo si è spostato al Lilla e all'Olympique Lione, con cui ha vinto tre campionati consecutivi. Il Barcellona l'ha prelevato nel 2007 , pagandolo 15 milioni di euro . Con i blaugrana nel 2009 ha vinto il ""triplete"": campionato, Coppa del re e Champions league. Il tumore al fegato gli è stato diagnosticato nel marzo 2011. Passati due mesi dall'operazione torna in campo, e il 28 maggio 2011 alza al cielo, con la fascia di capitano cedutagli, per l'occasione, da Puyol, la Champions League vinta dai catalani contro il Manchester United."
Roma mercato: molla Carrasco e si butta su Shaqiri,"Dopo aver messo a segno colpi importanti, la Roma non sembra intenzionata a considerare chiuso il suo mercato, e le voci di possibili acquisti continuano a rincorrersi anche nelle ultime ore, tra conferme e nuove piste. I nomi più gettonato in questo momento per quanto riguarda le operazioni in entrata sono quelli di Yannick Ferreira Carrasco e di Xherdan Shaqiri. Per quanto riguarda l’esterno belga, si è scatenata una vera e propria asta per il cartellino, e la Roma ha pensato bene di gettare acqua sul fuoco facendo capire di non essere interessata ad una gara al rialzo. Nello stesso momento, dalla Francia circolano anche delle voci che parlano di un possibile rinnovo di Ferreira Carrasco con il Monaco, con il quale ha un contratto in scadenza nel 2015. Da qui il rinnovato interesse per il giocatore del Bayern Monaco, per il quale Sabatini sarebbe pronto a mettere sul piatto la cifra di 15 milioni di euro più eventuali bonus. Il club bavarese non sembra però intenzionato a cedere il giocatore e Sabatini dovrà quindi lavorare per convincere i dirigenti tedeschi. Anche sul trequartista del Bayern però c’è concorrenza, con la Juventus che aveva manifestato il suo interessamento nelle scorse settimane, ricevendo anche una ""apertura"" da parte del giocatore, e con l’inserimento nelle ultime ore del Manchester United, che sembra aver avanzato una offerta di 18 milioni. Anche il Manchester però, come la stessa Roma, sembra giocare a scacchi, visto che continua ad inseguire altri giocatori come Vidal della Juventus e Cuadrado della Fiorentina."
"Manutenzione degli elicotteri a Linate, accordo fra Leonardo e Sea Prime","Accordo per l'apertura di una base di manutenzione per elicotteri fra Leonardo , uno dei maggiori operatori mondiali nei settori aerospazio, difesa, sicurezza e Sea Prime nata nel 2015 in seguito all’acquisizione da parte di Sea Spa delle società Ata Ali Trasporti Aerei e Ata Ali Servizi per sviluppare l'aeroporto di business aviation Milano Linate Prime, eccellenza del settore. Già dal dicembre scorso Leonardo Elicotteri offre servizi di manutenzione di linea in un hangar dedicato di circa di 1.000 metri quadrati a Milano Linate Prime. L’hangar, uno dei dieci presenti sullo scalo, è attrezzato per effettuare manutenzione agli elicotteri AgustaWestland AW109 e AW139 per la clientela privata e commerciale. L’accordo si inserisce nella strategia di Leonardo che punta alla costante espansione della propria capacità di offrire servizi di supporto completi alla propria clientela in tutto il mondo. Milano Linate Prime, primo scalo di business aviation in Italia con oltre 21.000 movimenti nel 2017, è un riferimento importante per i clienti di Leonardo Elicotteri e ha continuto a registrare un’importante crescita di movimenti anche nel corso del 2017 (+3% su base annua), una delle maggiori a livello europeo. ""Con oltre 100 centri di supporto e addestramento dedicati al mercato elicotteristico in tutto il mondo e un forte impegno verso il costante ulteriore incremento delle proprie capacità di servizio, Leonardo dimostra ancora una volta di voler essere sempre più vicina ai propri clienti, in particolare nelle aree in cui operano i propri elicotteri, con sempre nuove soluzioni"", dice Vittorio Della Bella , customer support & training svp di Leonardo Elicotteri. “L’accordo con Leonardo avviene in un momento di crescita e sviluppo nello scalo di Milano Linate Prime, sia in termini di traffico sia in termini infrastrutturali anche a Milano Malpensa con l’apertura della nuova Milano Malpensa Prime, e confidiamo sia l’inizio di una collaborazione di lungo periodo tra i nostri Gruppi - sottolinea Giulio De Metrio , presidente di Sea Prime SpA e chief operating officer di Sea Spa -. Quella di Milano Linate Prime è stata una scelta naturale per Leonardo, viste le dimensioni e l’importanza dello scalo per il traffico di aviazione generale anche elicotteristico e ci permette di ampliare ulteriormente l’offerta di servizi esclusivi e ad alto livello a Milano Linate Prime, portando valore aggiunto ai nostri clienti. Sea Prime gestisce infatti tutte le infrastrutture aeroportuali a Milano Linate Prime e a Milano Malpensa Prime, compresi il terminal, undici hangar per complessivi 29.000 metri quadrati, le lounge passeggeri e equipaggio e il BMW Business Centre. Milano Linate Prime è il primo Fixed-Base Operator in Italia con oltre 21.000 movimenti nel 2017."
"Canizares ricorda il figlio: ""Non temo più la morte""","Santiago Canizares , ex portiere di Valencia , Real Madrid e nazionale spagnola, è ancora distrutto dal dolore dopo la perdita di uno dei suoi sei figli. Il piccolo Santi, infatti, è deceduto lo scorso mese di marzo a soli cinque anni per una malattia incurabile. Il caso aveva subito avuto un ampio risalto mediatico con Canizares che aveva espresso e mostrato tutto il suo dolore: ""Mio figlio Santi è morto. Credo che dovrei essere io a dirvelo, in segno di gratitudine per tutti i messaggi di sostegno e affetto che ho ricevuto in questi mesi. È partito circondato dalla pace, e avendo compreso la sua missione in questi cinque anni che ci ha accompagnato. Sei un campione"". Canizares , ai microfoni di Super Deportivo, ha parlato del suo lutto: “Queste sono cose che non si credono possibili fino a quando non si vivono. Santi era nato sano, ma a tre anni e mezzo, da un giorno all’altro, cominciò a stare male. Abbiamo lottato per 15 mesi, ma purtroppo era un tipo di malattia che non dà scampo. La fede mi ha aiutato, sono cattolico e non credo ai castighi divini, ma penso che Dio ci possa voler dare delle lezioni importanti: forse da padre di una famiglia così numerosa avevo bisogno di una simile lezione di umiltà. Lotto ogni giorno per loro, ma non posso negare che convivo con un dolore enorme, che Santi mi manca tantissimo. Ho sempre avuto timore della morte, ma adesso dico che quando succederà quel giorno sarò felice perché potrò riabbracciare Santi""."
"Milano, la notte di follia dei due nordafricani: arrestati mentre facevano colazione","Una vera e propria notte di follia a Milano . I due nordafricani arrestati dai carabinieri, hanno colpito in quattro diverse zone della città e dell'hinterland milanese. Tutto comincia alle 23:40 in via Lincoln a Cinisello Balsamo dove feriscono un 31enne italiano per rapinarlo del cellulare. Poco dopo, dieci minuti dopo, alle 23:50, un altro raid contro un peruviano di 36 anni. Volevano rapinarlo. L'uomo è stato picchiato e ferito. A questo punto i due uomini si spostano a Milano. Alle 2:30 in via Settembrini colpiscono con una coltellata mortale un bengalese di 23 anni. L'omicidio si è consumato all'altezza del civico 73 e l'obiettivo è sempre lo stesso: rapinarlo del cellulare. Infine alle 3:40 del mattino, un'ora dopo l'omicidio aggrediscono sempre con una coltellata una studentessa inglese di 21 anni in via franchino Gaffurio in zona Caiazzo, a pochi passi dalla Stazione Centrale. Dopo aver seminato il terrore di fatto i due nordafricani di 30 e 28 anni si sono recati al McDonald di via Vitruvio a pochi passi dalla stazione. Lì hanno fatto colazione. E proprio mentre si trovavano nei pressi del locale sono stati arrestati. Con loro avevano ancora i cellulari delle tre vittime. E proprio grazie alle analisi delle celle telefoniche agganciate dal telefono del bengalese è stato possibile localizzarli per l'arresto."
Se le foto del Pontefice colpiscono alle spalle,"Due luoghi diversi, lontani, accomunati però dalla morte. Papa Francesco presente in entrambi e raccontato da due foto simili fra loro. Luglio 2016, il pontefice in visita al campo di concentramento di Auschwitz: entra da solo, a piedi e viene ripreso di spalle, sotto la scritta «Arbeit Macht frei» («Il lavoro rende liberi») in primo piano. Ieri Francesco è andato ad Amatrice, devastata dal terremoto: una delle immagini lo ritrae sempre di spalle, macerie davanti a lui, si respirano solitudine e silenzio, guardando quello scatto. Gianna Angelini, semiologa e coordinatrice del corso di grafica e comunicazione visiva del Quasar, accademia di Roma, sottolinea che «le immagini sono costruite con l'intento di comunicarci qualcosa, anche se si tratta di due eventi diversi, che però hanno in comune l'idea di crollo, un crollo fisico, per quanto riguarda Amatrice, un crollo della dignità umana, invece, per il campo di concentramento». Osservando con attenzione i due scatti viene fuori anche quello che Francesco pare voglia comunicare, aggiunge la semiologa: «In quella del terremoto è di spalle, dà le spalle a noi che guardiamo, ma il senso è quello della compartecipazione, ci chiede di partecipare a quella tragedia, ci invita ad entrare dentro il sisma, in mezzo alle macerie, in silenzio e a pregare assieme a lui». Discorso in parte diverso, invece, per la foto che lo ritrae ad Auschwitz: «In quel caso dice Angelini è differente la prospettiva: in primo piano c'è la scritta dell'ingresso al campo di concentramento, l'immagine non comunica un invito ad entrare con lui, che si fa carico in completa solitudine del dolore, varcando da solo quella soglia. È come se attraverso quello scatto ci volesse dire che dobbiamo conoscere quanto accaduto, per fare in modo che non riaccada più, ma senza rimetterci in gioco di nuovo». Identica la postura in entrambe le immagini, «a testa bassa, in raccoglimento, e in solitudine, tipico della carità cristiana». Alberto Abruzzese, sociologo ed ex professore ordinario di sociologia dei processi culturali e comunicativi allo Iulm di Milano, sottolinea anche altro: «Questo Papa sceglie in modo consapevole e pensato di esporre immagine e corpo in posti terribili, invasi dal dolore dice Ma se le foto sono simili, è anche vero che ci sono due grosse differenze fra Auschwitz e Amatrice. Nel primo caso la tragedia, il dolore e la desolazione sono un disastro prodotto dal genere umano, risultato della violenza dell'uomo. Mentre per Amatrice la morte è solo in seconda battuta causa dell'uomo (per l'assenza di infrastrutture adeguate, incuria), in primo luogo dipende dalla violenza della natura». Secondo Abruzzese, per quanto riguarda il campo di concentramento, «la posizione di Francesco è quella di essere solidale con le vittime e severo con i colpevoli, invece, per Amatrice è un Papa che offre il suo corpo direttamente alla sofferenza umana, causata da un qualcosa imputabile alla natura»."
"Motorola lancia Backflip, il cellulare con il mouse","Nuovo cellulare per Motorola che spera di recuperare quote di mercato bissando il successo fatto registrare qualche anno fa con il suo V3. Si tratta del Backflip, che unisce le capacità di social network e le possibilità di personalizzazione del software proprietario Motoblur con le prestazioni multitasking di uno smartphone. L'esclusivo design reverse-flip semplifica la fruizione di video, foto e brani musicali mentre è in corso l'elaborazione di e-mail, testi, feed di notizie, messaggi dai siti di social network e altro ancora. Motoblur è il servizio di aggregazione e distribuzione di contenuti basato su Android, creato da Motorola per differenziare ulteriormente i propri smartphone e aumentarne le funzionalità di social networking. È una soluzione che consente di sincronizzare contatti, post, messaggi, foto e altro ancora, provenienti da fonti quali Facebook, MySpace, Twitter, Gmail, e-mail di lavoro e personali, e di inviarli automaticamente alla schermata principale. I contenuti vengono aggregati e inviati a widget dedicati di facile gestione, permettendo all'utente di non perdere tempo nella gestione delle informazioni e di concentrarsi sui contenuti ed sulle relazioni. Grazie alla tastiera Qwerty reversibile e allo schermo HVGA ad alta risoluzione da 3.1 pollici il cellulare consente di visualizzare una maggiore quantità di informazioni e di rispondere più velocemente. Il cellulare dispone anche di Backtrack, un pannello touch simile a un mouse che si trova sul retro del display, che offre un nuovo modo di scorrere pagine Web, testi ed e-mail senza nascondere la schermata principale. Nella modalità ""tabletop"" è possibile ascoltare brani musicali o vedere video senza usare le mani, mentre la modalità cornice digitale consente di mostrare le foto scattate durante l'ultimo viaggio. Backflip può essere perfino trasformato in sveglia. Quanto al software Android realizzato da Google per cercare di fare concorrenza all'iPhone di Apple offre accesso a oltre 20mila applicazioni e widget. La fotocamera da 5 megapixel con flash consente di cogliere l'attimo e di caricare facilmente gli scatti nei siti di condivisione di foto o di social network preferiti. Il software Motoblur offre agli utenti finali comodità e tranquillità in quanto, in caso di smarrimento, è possibile - da un portale ad accesso protetto e riservato per la sicurezza delle informazioni personali - localizzare il dispositivo e, se necessario, cancellare i dati. In seguito, utilizzando lo stesso nome utente e password su un altro telefono con Motoblur, è possibile ripristinare i contatti, i messaggi e gli account di e-mail configurati in precedenza. Sarà presentato ufficialmente la prossima settimana alla fiera di Barcellona dedicata alla telefonia mobile e in Italia sarà in vendita dalla fine di febbraio. Unico handicap il prezzo: oltre i 400 euro."
"Charlie Sheen è di nuovo nei guai: ""20mila dollari per uccidere l'ex""","Dopo aver rivelato di essere sieropositivo, Charlie Sheen finisce di nuovo sotto i riflettori. Stavolta per un'intercettazione in cui sembra che l'attore avrebbe cercato di assoldare un sicario per uccidere la sua ex compagna, Sottine Ross, che lo ha accusato di aver abusato di lei sia mentalmente che fisicamente, oltre a non averle mai detto di essere affetto da Hiv. ""Deve essere sepolta. Sono disposto a spendere 20mila dollari per ucciderla"", avrebbe detto Sheen al telefono, secondo alcune indiscrezioni riportate dal sito Variety . Un'altra intercettazione, invece, dimostra come l'attore fosse solito non dire alle partner di essere malato. ""Perché non mi hai detto che eri infetto?"", gli dice una donna. ""Perché non sono affari tuoi"", risponde lui. Le intercettazioni sono ora al vaglio degli investigatori del dipartimento di polizia di Los Angeles che lo scorso 31 marzo hanno aperto un' indagine penale nei confronti dell'attore, ottenendo un mandato di perquisizione. L'attore non è nuovo ai problemi con la giustizia, nel 2009 era stato arrestato con l'accusa di abusi domestici dopo presunte minacce di morte alla moglie di allora, Brooke Mueller. Nel 2010 si era dichiarato colpevole per averla aggredita nel corso di una discussione avvenuta il giorno di Natale ad Aspen in Colorado.Secondo il rapporto della polizia, Sheen avrebbe puntato un coltello alla gola alla moglie. Per questo reato ha scontato 30 giorni in un centro di riabilitazione in California."
L'Inter Primavera vince il torneo di Viareggio: Fiorentina ko ai supplementari,"L’ Inter di Stefano Vecchi si conferma la squadra più vincente degli ultimi anni. La Primavera nerazzurra, infatti, ha vinto per l'ottava volta il Torneo di Viareggio battendo in finale la Fiorentina dell'ex calciatore Emiliano Bigica. La gara è stata equilibrata e ci sono voluti i tempi supplementari per decretare il vincitore. L' Inter si è imposta per 2-1 in rimonta grazie alle reti di Belkheir e Vergani che hanno rimontato l'iniziale vantaggio viola siglato dal figlio d'arte Sottil. L' Inter ha vinto con merito visto che, dopo un primo tempo un po' sottotono e dopo aver incassato la rete del vantaggio viola al primo minuto del secondo tempo, è riuscita ad alzare il suo baricentro mettendo in più di una circostanza alle corde la Fiorentina. Il gol del pareggio è arrivato al minuto 80', la rete della vittoria al sesto minuto del primo tempo supplementare grazie a Vergani, il più giovane in campo di entrambe le squadre. L'Inter ha poi dedicato il successo al compianto Pierluigi Casiraghi , amato capo osservatore nerazzurro dal 2000 scomparso nella notte. I nerazzurri si vendicano così parzialmente dei viola che l'anno passato ebbere la meglio proprio sulla squadra di Vecchi nella finale Scudetto. Nell'albo il club di Corso Vittorio Emanuele aggancia proprio la Fiorentina con 8 affermazioni, meglio delle due finaliste di oggi solo Juventus e Milan capaci di vincere il Viareggio per 9 volte."
"Lombardia, Lega: ""Non siamo i parenti poveri""","«Non siamo i parenti poveri della giunta regionale». Di più: «il Consiglio è il luogo più adatto per le riforme» e quella che si instaurerà con la giunta sarà «una competizione virtuosa». Il neopresidente del consiglio regionale, il leghista Davide Boni detta le linee guida dell’assemblea lombarda durante una riunione con la squadra dell’ufficio di presidenza. Alza i toni, e punta ad un nuovo protagonismo per i prossimi cinque anni. «Il consiglio regionale è la terza assemblea legislativa d’Italia e non un grande consiglio comunale - spiega Boni ai giornalisti -. Vogliamo essere protagonisti, abbiamo ottanta consiglieri che vogliono occuparsi di politica e dei bisogni dei cittadini con leggi che servano al territorio e dare indirizzi all’azione del governo regionale». E se il presidente Roberto Formigoni aveva paragonato la Lombardia a una Ferrari, il leghista ha aggiunto che con il nuovo ufficio di presidenza «ha trovato cinque nuovi straordinari piloti». «Formigoni e la giunta corrono forte - ha aggiunto il leghista -, anche noi stiamo preparando una squadra per correre, non per sorpassarlo, ma per dargli la possibilità tutte le volte che viene in aula di avere un consiglio che sia ricettivo e possa essere fucina di idee». Lavoro e occupazione i punti fondamentali del programma di governo, ma anche la casa e il federalismo verso il quale, ha sottolineato Boni «il consiglio regionale vuole essere attore. I consiglieri dovranno essere orgogliosi di essere i parlamentari di questa Regione». Non solo, il leghista interviene sulla vicenda dei tagli alle spese dei politici e promette di voler dare al più presto un segnale in questo senso, avendo già fatto una ricognizione sui risparmi che possono essere fatti e che riguarderanno i costi di funzionamento del consiglio. Così come ci sarà tolleranza zero sui ritardi in aula, oltre i 15 minuti (contro i 45 di oggi) si perde la diaria. Intanto Boni annuncia che si farà entro la fine di giugno il prossimo consiglio all’aeroporto di Malpensa per far sentire il peso delle istituzioni in un luogo e in una zona colpita dalla crisi. Implicito il riferimento alla promessa del presidente del consiglio Silvio Berlusconi che aveva annunciato che avrebbe organizzato allo scalo varesino il primo consiglio dei ministri. «Qualcuno aveva annunciato la presenza - continua Boni -. Noi vogliamo essere concretamente presenti in quell’area perché abbiamo messo tra le priorità il tema della crisi e del lavoro». Scelta che convince il Pd, ma non l’Idv che l’aveva definita già nella prima riunione dell’assemblea uno «sperpero di denaro pubblico». Ma il vicepresidente del consiglio, Filippo Penati prende le distanze dall’Italia dei Valori e ribadisce il suo appoggio alla proposta di Boni. «Significa tenere in considerazione due elementi - ha detto Penati -: la crisi e lo sviluppo». Non solo, dichiara la sua soddisfazione anche in merito ad altre scelte annunciate dal leghista. «Le priorità che abbiamo individuato sono il frutto di una condivisione del lavoro fatto. C’è una chiara collaborazione per la condivisione degli obiettivi generali, e per affermare la centralità del consiglio che sarà il luogo del confronto vero»."
"Elezioni in Ucraina, la vittoria va a Yanukovich Timoshenko: ""Brogli"". L'Osce: ""Voto regolare""","Kiev - Qualcuno dirà che Putin ha vinto ancora. Non si votava a Mosca, ma in Ucraina. Ma a conquistare le presidenziali è l'uomo più vicino al Cremlino, il leader filorusso Victor Yanukovich. Insiste affinché la rivale, il premier uscente Yulia Tymoshenko, ammetta la sconfitta nelle elezioni presidenziali, che secondo l’Osce si sono svolte correttamente. Con il 98,42% dei voti scrutinati, la commissione elettorale ha assegnato a Yanukovich un margine di vantaggio di 2,79 punti percentuali su Tymoshenko, un divario ormai non più colmabile. La Tymoshenko prend tempo Il primo ministro uscente, che aveva minacciato proteste di piazza se, durante le elezioni, fossero emerse prove di brogli ha deciso di rinviare a domani la conferenza stampa inizialmente prevista per oggi pomeriggio, come confermato dal suo ufficio stampa. Gli osservatori dell’Organizzazione per la Sicurezza e la Cooperazione in Europa, intanto, hanno fatto sapere che le elezioni presidenziali hanno soddisfatto la maggior parte delle richieste della comunità internazionale e sono state un’""impressionante dimostrazione"" di democrazia. Osce: passaggio di potere pacifico ""Queste elezioni sono state un successo per tutti in Ucraina"", si legge in un comunicato diffuso dall’Osce. ""Ora è tempo che i leader politici del paese ascoltino il verdetto della gente e garantiscano che il passaggio di potere avvenga in maniera pacifica e costruttiva"". Alcuni analisti sostengono, però, che un margine esiguo potrebbe ancora incoraggiare Tymoshenko - che aveva già avvertito Yanukovich di non celebrare la vittoria prima del tempo - a contestare il risultato. ""Se ci sono 3 punti percentuali o meno, il risultato si può contestare. La tentazione per lei (Tymoshenko ) sarebbe quella di lanciare la sfida"", dice Andrew Wilson, un esperto di politica dello European Council on Foreign Relations, un think-thank europeo. Yanukovich, però, sta insistendo affinché la rivale ammetta la sconfitta ed eviti di contestare i risultati. ""Yulia Tymoshenko ha ripetutamente detto che una vittoria è una vittoria anche con uno scarto di 10 voti. Noi speriamo che uno scarto di circa un milione di voti sia sufficiente per lei per riconoscere la nostra vittoria"", ha detto Anna German, consigliere di Yanukovich. Il fronte dei sostenitori dell’attuale premier, che lancia accuse di frode, ha diffuso ieri sera dei ""risultati paralleli"" in cui Tymoshenko veniva data per vincente sul rivale. Rivoluzione arancione finita? Un risultato elettorale contestato potrebbe ritardare ulteriormente le possibilità dell’Ucraina di ripagare i più di 100 miliardi di dollari di debito estero e di far riprendere un’economia che lo scorso anno ha perso il 15%. Il voto di ieri è sembrato riflettere chiaramente la disillusione dei cittadini ucraini, ormai convinti che la Rivoluzione Arancione abbia fallito nel suo obiettivo di portare prosperità e stabilità all’ex repubblica sovietica. Gli elettori hanno mostrato scarso entusiasmo per entrambi i candidati, anche se Yanukovich è sembrato dare maggiori garanzie per un ripristino veloce dell’ordine. ""Abbiamo perso cinque anni della nostra vita grazie a Yushchenko e Tymoshenko"", ha detto Oleg Nochvyn, minatore della provincia di Donetsk. ""Per cinque anni hanno promesso un futuro migliore. Bene, io mi sveglio la mattina ed è peggio del giorno prima. Con Yanukovich avevamo tutto, crescita economica, tutto stava migliorando"". Se dovesse essere confermata la vittoria di Yanukovich, Tymoshenko dovrebbe essere sfiduciata dal parlamento come primo ministro e il candidato filo-russo potrebbe provare a formare una nuova coalizione per nominare, come primo ministro, un suo alleato. L’alternativa sarebbe costituita da una nuova tornata elettorale per scegliere il nuovo premier."
Un musulmano doc che vuole mettere fine al sistema laico,"da Ankara «Il sistema laico in Turchia è al fallimento. Noi lo vogliamo assolutamente cambiare». Lo disse, nel 1995, Abdullah Gül al quotidiano inglese Guardian. Sono passati 12 anni. Lattuale ministro degli Esteri e aspirante presidente della Repubblica continua a negare, ma il noto foglio inglese ha sempre confermato quelle parole, che la dicono lunga sulla personalità di quello che, nel Paese, è considerato il delfino di Erdogan. La loro amicizia dura da quando cominciarono a militare nel Refah, il partito del Benessere, fondato da Necmettin Erbakan, capo indiscusso della destra islamica turca. Poi nel 2001, dopo quella che chiamarono una «conversione», fondarono insieme il Partito per la Giustizia e lo Sviluppo, di orientamento islamico moderato. Laurea in Economia e master in Gran Bretagna, sembrava naturalmente avviato alla carriera diplomatica, anche per linvidiabile conoscenza della lingua e del mondo arabo. Ed Erdogan, infatti, lo nominò ministro degli Esteri, anche per ricambiarlo di un grosso favore. Abdullah Gül, infatti, diventato primo ministro dopo le elezioni del 2002, restò in carica appena 5 mesi, giusto il tempo per fare votare un emendamento che permettesse al grande amico di prendere il suo posto. Nato a Kayseri nel 1957, ha una moglie e una figlia velate e due figli maschi. Il temperamento mite e cordiale, il viso tondo e rassicurante e quella passione sfegatata per la squadra di calcio del Besiktas nascondono una personalità forte e controversa almeno quanto quella del premier e non lo hanno salvato da qualche sonora figuraccia, anche di un certo rilievo. Durante il periodo della pubblicazione delle vignette contro Maometto in Danimarca, negli stessi giorni dellomicidio di Don Andrea Santoro, Gül dichiarò che nel mondo, al posto dei sentimenti antisemiti adesso cerano quelli anti-islamici. Parole non proprio diplomatiche, che la stampa straniera, a differenza di quella locale, si affrettò a riportare. Il suo ufficio stampa fu messo a dura prova quando il ministro degli Esteri definì il quotidiano islamico Vakit il suo giornale preferito. Vakit ha spesso attaccato i giudici più laici dei Paese, primo fra tutti Mustafa Ozbilgin, ucciso da un avvocato fanatico nella sede del Consiglio di Stato il 17 maggio 2006 per una sentenza sul velo islamico. Proprio sulla questione del velo, le posizioni di Gül sono note. Il 24 aprile, giorno della sua nomina a candidato dellAkp per la Presidenza della Repubblica, quando gli chiesero se fosse lecito che una donna velata entrasse nel palazzo presidenziale, rispose che quella della moglie era una scelta personale e che tutti dovevano rispettarla. Sua figlia Kubra con il velo va dove vuole. Anche in università. Tutti i giornali turchi hanno immortalato la famiglia Gül il giorno della sua laurea. Kubra e la mamma indossavano due türban dai colori sgargianti, alla faccia della sentenza della Corte di cassazione, che ne vieta lutilizzo nei luoghi pubblici. Lo Yök, istituzione laica che monitora linsegnamento universitario, ha ritenuto opportuno avviare uninchiesta ai danni dei dirigenti dellateneo e del ministro, che ha commentato: «Hanno voluto rovinare il giorno più bello di mia figlia». Musulmano praticante, prega cinque volte al giorno e non vuole essere disturbato. Lo si è capito durante la campagna elettorale. Abdullah Gül si trovava sotto il portico di una moschea rivolto verso la Mecca. A un tratto si mise a urlare a un pullman che passava vicino di abbassare il volume perché interrompeva la sua preghiera. Peccato si trattasse di un veicolo elettorale del suo partito, lAkp, e per giunta con a bordo lex ministro della Giustizia, Cemil Cicek, che ha fatto cessare i messaggi di propaganda visibilmente sorpreso."
"Salvini: ""Su terrorismo islamico Bergoglio nega evidenza""","""Il Papa oggi agli studenti: ’Le migrazioni non sono un pericolo, sono una sfida per crescere... Non esiste il terrorismo cristiano, non esiste il terrorismo ebraico, non esiste il terrorismo islamicò. A me pare, con tutto il rispetto, che il Papa neghi l’evidenza"". Così il segretario federale della Lega Nord, Matteo Salvini , ha commentato su Facebook le dichiarazioni di Papa Francesco che in un messaggio ai Movimenti popolari riuniti in California ha affermato: ""Nessun popolo è criminale, e nessuna religione è terrorista. Non esiste il terrorismo cristiano, non esiste il terrorismo ebraico e non esiste il terrorismo islamico. Non esistono"", ha scritto il Papa. ""Nessun popolo - ha affermato il Papa - è criminale o narcotrafficante o violento"". Secondo il Pontefice, infatti, ""ci sono persone fondamentaliste e violente in tutti i popoli e in tutte religioni, che si rafforzano anche con le generalizzazioni intolleranti, e si nutrono dall’odio e dalla xenofobia"". E sulle parole di Bergoglio è arrivato anche il commento di Roberto Calderoli: ""Il Viminale ci comunica che in poco più di un mese sono sbarcati 9456 immigrati, addirittura il 43% in più rispetto ad un anno fa. Questo significa che rischiamo di farci invadere da oltre 200mila immigrati in questo 2017 e intanto Papa Francesco sostiene che dobbiamo integrarli tutti e ci indica come modello di accoglienza la Svezia , che a ogni immigrato ha dato lavoro"". ""No, caro Santo Padre, intanto l'Italia, a differenza della Svezia, ha una disoccupazione generale oltre l'11% e una disoccupazione giovanile oltre il 40%, per cui il lavoro prima di tutto lo dobbiamo dare ai nostri, e poi se andiamo avanti così, ad essere invasi con questo ritmo, con questi numeri, presto saremo noi a dover essere integrati da loro"", aggiunge Calderoli"
"L'amaro sfogo di Gingrich:""Nessuno capisce le mie idee""Gli indignados contro Romney","Newt Gingrich è il grande sconfitto delle primarie in Alabama e Mississippi , dove si è votato martedì scorso. Eppure non vuol saperne di ritirarsi dalla corsa e va avanti a testa bassa, nonostante i ripetuti inviti, da parte di Santorum, volti a unire il fronte della destra repubblicana per provare a far saltare la candidatura di Mitt Romney, considerato non adatto a sfidare Obama, perché troppo moderato e flip-flop (voltagabbana). Lo sfogo: ""Nessuno mi capisce"" Ora l'ex speaker della Camera si sfoga, parlando durante un evento elettorale in Illinois (dove il 20 marzo si voterà per le primarie). Lo fa in modo strano, quasi infantile per un uomo della sua età (69 anni) e della sua esperienza: ""Nessuno capisce le mie grandi idee, compresi i miei diretti sfidanti"" . Poi se la prende con la stampa , colpevole - a suo dire - di averlo trascuraro troppo: ""La cosa più scoraggiante di questa campagna è la difficoltà di far arrivare a tutti le mie idee, perché la stampa non ne parla. Il risultato è che non si riesce ad avere un serio dialogo"" . Ma cosa dovrebbe dire, ad esempio, uno come Ron Paul, di certo molto più trascurato di Gingrich? L'ex speaker della Camera continua a essere convinto dell'utilità della propria battaglia. In un’intervista a Fox News ha detto che secondo lui a giugno Romney non avrà i delegati necessari per ottenere la nomination. ""Se gliene mancheranno una trentina va bene, ma se invece saranno 150 allora sì che si dovrà dialogare"" ... E dialogare vuol dire trovare un accordo politico. Con Romney per entrare nel ticket? E' un'ipotesi. Ma c'è anche chi vede un possibile accordo Santorum-Gingrich. New York, indignados contro Romney Una bara ricoperta di banconote con sopra un’urna con le ceneri dei posti di lavoro. A New York è andata di scena così la nuova protesta degli indignati di Occupy Wall Street . Il loro bersaglio era Mitt Romney, impegnato in una raccolta fondi al Waldorf Astoria, uno degli hotel più esclusivi della città. I manifestanti hanno voluto rappresentare la morte, con tanto di tunica nera e falce in mano, e la maschera di Romney. Ancora una volta l'accusa rivolta al candidato mormone è stata quella di aver fatto fortuna licenziando spietatamente i lavoratori delle aziende in crisi. Santorum, Porto Rico e l'inglese Porto Rico potrà diventare il 51° Stato Usa solo se adotterà l’inglese come unica lingua ufficiale. Lo ha detto a chiare lettere Santorum. Domenica nell'arcipelago, territorio non incorporato degli Stati Uniti dotato di autogoverno, si terranno i caucus che assegneranno 23 delegati per la convention repubblicana di fine agosto. Santorum, interpellato sulla questione dello status politico di Porto Rico, ha risposto diplomaticamente che spetta ai portoricani decidere il proprio futuro. Ma al quotidiano in lingua spagnola "" El Vocero "" ha ribadito che ""come ogni altro Stato dovrebbe rispettare le leggi federali. E quindi adottare l’ inglese come lingua principale "" . Di certo le polemiche non mancheranno, anche perché se è vero che i portoricani sognano di far parte a tutti gli effetti degli Usa, in pochi di loro sarebbero disposti a rinunciare alla propria lingua. twitter: @ideelibere"
"Iran, la scomparsa dell'ayatollah Montazeri","Teheran - Il grande ayatollah Hossein Ali Montazeri, uno dei religiosi iraniani più critici del regime ed ex successore designato dell'ayatollah Khomeini a guida del paese, è morto. Montazeri, che aveva 87 anni, è morto la notte scorsa nella città santa sciita di Qom, 130 chilometri a sud di Teheran. Criticò il regime L'importante religioso era stato escluso dalla successione a Khomeini come Guida suprema della Repubblica islamica nel 1988, dopo avere criticato apertamente parte delle politiche del regime. Da allora è vissuto a Qom, quasi come un recluso, costantemente sorvegliato dagli apparati di sicurezza. Dal 1997 ha anche trascorso cinque anni agli arresti domiciliari per avere duramente criticato l'attuale Guida, l'ayatollah Ali Khamenei. Dalla parte dell'opposizione Negli ultimi anni, tuttavia, il grande ayatollah, che godeva ancora di un vasto seguito religioso, ha fatto sentire spesso la propria voce critica. Dopo le contestate elezioni del giugno scorso che hanno visto confermato alla presidenza Mahmud Ahmadinejad, Montazeri ha preso decisamente posizione al fianco del cosiddetto 'movimento verde' di protesta guidato dall'ex candidato moderato Mir Hossein Moussavi e da quello riformista Mehdi Karrubi."
Funerali di Mattielli: segnalati i sindaci che tolsero la fascia,"I sindaci dei Comuni veneti intervenuti alle esequie di Ermes Mattiell i potrebbero essere sottoposti a un procedimento amministrativo per essersi tolti la fascia tricolore dopo le proteste degli indipendentisti veneti. Lo spiega il Giornale di Vicenza , che rivela come i primi cittadini di Velo d'Astico, Cogollo del Cengio, Laghi e Albettone siano stati segnalati alla prefettura da parte dei carabinieri. Come hanno mostrato anche le immagini delle televisioni presentei, al termine dei funerali di Mattielli alcuni dei presenti si sono scagliati contro i sindaci presenti con la fascia, ingiungendo loro di togliersi subito il simbolo della Repubblica. ""L'Italia ha ammazzato Mattielli e voi venite qui con la fascia tricolore"", protestavano gli indipendentisti venet i sventolando le bandiere con il Leone di San Marco. Ora, però, sul gesto di chi si è tolto la fascia con i colori nazionali è chiamato a decidere il prefetto Eugenio Soldà. Inoltre si sarebbero aperti altri due fronti d'indagine: uno relativo a un venetista che ha rifiutato l'identificazione dopo un alterco con un parente di Mattielli; l'altro per gli insulti scagliati dai venetisti stessi contro i politici presenti alla cerimonia. ""Abbiamo tolto la fascia perché era l’unico modo per far tacere i riottosi e per riportare il silenzio che è dovuto in una cerimonia funebre"" ha spiegato il sindaco Giordano Rossi di Velo d'Astico. Al funerale di Mattielli, tra gli altri, era presente anche Graziano Stacchio ."
"Maurizio Mattioli in lacrime: ""Mia moglie avrebbe preferito morire prima""","Maurizio Mattioli, ospite di Eleonora Daniele a Storie Italiane su Rai1, scoppia a piangere rivedendo le immagini della moglie, deceduta nel 2014 a seguito di un grave incidente stradale e dopo sette anni di drammatiche sofferenze. ""L'incidente di mia moglie è stato un colpo terribile – spiega Maurizio Mattioli - mi è cascato tutto addosso. Poi, da lì, 7 anni di passione, soprattutto di sofferenza emotiva: anche mia moglie avrebbe preferito finirla prima, in quei pochi momenti di lucidità mi faceva capire che soffrire in quella maniera, inutilmente, senza un minimo di speranza… Per sette anni è stata veramente brutta"". Le sue parole sono cariche di dolore e, dopo anni di silenzio, l'attore torna a parlare della tragica morte della moglie Barbara. ""Stiamo ricominciando a vivere un po’, adesso: purtroppo, o per fortuna, la vita prosegue e va avanti - dice commosso -. Però ci sono stati gli amici, esistono persone che possono farti soffrire un po’ di meno standoti vicino in maniera sincera: io, grazie a Dio, le ho avute"". A questo punto Mattioli ricorda il grande supporto ricevuto dall’amico e regista Carlo Vanzina e dal fratello Enrico: ""Io ho avuto tanta solidarietà, tutt’ora ce l’ho, ma in termini pratici loro sono stati straordinari. Non hanno mai tradito l’amico a favore del regista o del produttore. Nessuno avrebbe fatto quello che hanno fatto loro. Mettendomi a mio agio, anche con sforzi economici. E Carlo mi mancherà per sempre, per tutta la vita. Ciao Carlo""."
Mido festeggia i suoi cento anni,"Fabrizio Rinversi Franz Linder rappresenta a pieno titolo, l'anima di Mido. Vi lavora dal 1995, quando entrò come Regional Sales Manager, per divenirne Sales Vice-President pochi anni dopo e Presidente dal 2002. «Tutte le nostre linee hanno un DNA molto chiaro sottolinea - fondato sull'estetica dell'essenzialità, che noi interpretiamo per conferire, comunque, un'immagine contemporanea alle versioni attuali. Ci configuriamo, quindi, come un brand tradizionale che opera per rendere fruibile l'innovazione tecnica a prezzi eccellenti, indicativi di un elevato value for price». Un concetto che diviene ancora più pregnante, in considerazione del prestigioso traguardo che la Maison di Le Locle ha raggiunto quest'anno, ossia il 100° anniversario di attività. Per celebrarlo, Mido non ha potuto che rivolgersi alla sua storia, alle sue collezioni più identificative e rappresentative. E allora, spazio alla linea Multifort, «classe» 1934, alla Commander, lanciata nel 1959 e alla Baroncelli, nata nel 1976: ognuna di esse è stata oggetto di edizioni speciali per il centenario, al fine di non creare discontinuità con il passato, ma di fondere quest'ultimo con il presente ed il futuro del brand. In un simile contesto, spicca la rivisitazione del Multifort Datometer (in foto), modello proposto dalla Casa nel 1939, un solotempo automatico con datario analogico periferico. Vi è da premettere che i tratti della collezione s'ispirano all'Harbour Bridge di Sidney, completato nel 1932, un ponte a campata unica protetta e sostenuta da una struttura ad arco, la cui curvatura è ripresa dal caratteristico sfaccio lucido delle anse, a contrasto con la satinatura della restante parte. Evidentemente, la Maison è rimasta fedele all'originale, ampliando leggermente le dimensioni, fino ai 40 mm di diametro e trattando PVD rosa l'acciaio della cassa, ma non «toccando» l'estetica del quadrante, argenté sabbiato: dunque, vediamo le sfere index anch'esse PVD rosa con SuperLuminova nero -, gli indici geometrici a freccia alternati, ai quarti, con cifre arabe, sempre trattate con SuperLuminova nero, e datario analogico periferico, indicato da una lancetta con estremità laccata rossa. In una cornice d'antan, il futuro del Multifort Datometer pulsa all'interno, grazie al calibro 80, automatico (visibile attraverso il fondello trasparente), 21.600 alternanze/ora, in grado di garantire una riserva di carica di 80 ore. Prodotto in edizione limitata di 1.918 esemplari, il nuovo Multifort Datometer ha un costo di 1.110 euro e, in autunno, vedrà la luce una versione in oro, limitata a 100 pezzi."
"Uomini e Donne, Luca sceglie Soleil: ""Anche se ho tutti contro""","Il percorso di Luca Onestini a Uomini e Donne si è concluso ieri pomeriggio, il 24enne di Imola ha scelto la bellissima Soleil Sorge . Ma prima di spendere qualche parola d'amore per lei, si è congedato dalle altre due corteggiatrici: Cecilia Zagarrigo e Giulia Latini. Luca Onestini ha per prima chiamato in studio Cecilia. Per lei ha avuto solo belle parole, ma non è lei la scelta. Cecilia gli ha detto di non aver rimpianti, gli ha augurato buona fortuna ""perché ne avrai bisogno"" e prima di uscire gli ha confidato che ha preso il secondo ""palo"" della sua vita con lui. Poi è la volta di Giulia. Luca ha riassunto la loro storia, riconosce di aver fatto passi in avanti con lei, anche se arrivati troppo tardi. La corteggiatrice gli ha confessato che già nella loro ultima esterna si era presentata con la consapevolezza che lei non sarebbe stata la sua scelta, ma ha sempre nutrito un briciolo di speranza. Così Giulia Latini scoppia a piangere e dopo aver salutato Luca Onestini, va dalla padrona di casa. Nel salutarla Maria De Filippi si lascia scappare un ""peccato, ma è giusto che Luca faccia la scelta giusta per se stesso"". Per ultima arriva Soleil Sorge . Luca la prende per mano, le dice che ha sempre pensato che lei fosse ""impostata"" e si chiedeva: ""Ma da dove arriva?"". Poi, il tronista di Uomini e Donne ha ricordato il loro primo bacio, il secondo, le liti, i dubbi e le difficoltà a causa di Marco. La corteggiatrice a questo punto s'infastidisce, ma ecco che arriva la dichiarazione d'amore. ""Anche se tutti mi dicono che è uno sbaglio - dice Luca - faccio fatica a stare lontano da te. La mia scelta folle sei tu Soleil"". Dopo averlo fatto trepidare per qualche minuto, Soleil si è buttata tra le sue braccia. E giù una pioggia di petali rossi."
"Vaticano, caccia ai complici:spunta anche una donnaIl Papa: ""Una nuova Babele""","Detenuto nella cella di sicurezza nel palazzo del Tribunale vaticano il maggiordomo di Benedetto XVI, Paolo Gabriele, sta valutando a come difendersi dalle accuse di furto aggravato di documenti riservati. Al momento ha nominato due avvocati di sua fiducia e li ha già incontrati. Secondo i ben informati, l'uomo avrebbe già fatto due nomi agli inquirenti: gli investigatori vaticani stanno infatti cercando riscontri, prove, complici e un eventuale ""livello superiore"". Sarebbe, infatti, stata già chiusa l'istruttoria sommaria del promotore di giustizia Nicola Picardi e avviata la fase di istruttoria formale condotta dal giudice istruttore Piero Antonio Bonnet. E tra i ""corvi"" spunterebbe pure il nome di una donna. ""Lo Spirito ci illumini e ci guidi a vincere il fascino di seguire le nostre verità, ed accogliere la verità di Cristo, trasmessa dalla Chiesa"" . Concludendo l’omelia della messa di Pentecoste che celebra in San Pietro con novanta tra cardinali e vescovi, il papa Benedetto XVI ha spiegato che ""agire come cristiani"" oltre ""il proprio io"" ma ""nel tutto e a partire dal tutto"" significa, prima di tutto, ""superare la Babele "" della divisione e della incomunicabilità, grazie allo Spirito. Introducendo anche il tema dell'unità della Chiesa, il Santo Padre ha anche parlato delle ""opere della carne"" , tra cui ""egoismo, violenza e inimicizia"" , contrapponendole a quelle dello Spirito. Da qui l’invito a vivere in ""unità e verità"" . In Vaticano, però, le indagini preseguono. ""Il passaggio alla fase formale - ha spiegato il direttore della sala stampa vaticana padre Federico Lombardi - ha permesso la ufficializzazione del nome dell’arrestato, e di detenzione a tutti gli effetti si tratta, visto che in Vaticano non esiste il fermo"" . Le indagini procedono spedite grazie al fatto che la giurisdizione è interamente vaticana: Gabriele è infatti cittadino vaticano, abita in Vaticano e nella sua abitazione sono stati ""rinvenuti documenti riservati"" . Indagini a tutto campo, che non escludono ""altri atti"" e i cui tempi, proprio per questo, potrebbero anche allungarsi. Attualmente la magistratura ha contestato a Gabriele il reato di furto aggravato. La perquisizione ha permesso di trovare a casa di una delle persone più vicine al Santo Padre documenti ai quali solo una ristretta cerchia di collaboratori poteva avere accesso. Secondo Repubblica , ci sarebbe anche una donna tra i ""corvi"" del Vaticano: si tratterebbe di ""una laica che lavora nel Palazzo apostolico e che, facendo emergere carte interne alla Santa Sede, ha cercato di inchiodare alcuni cardinali"" . Secondo il quotidiano diretto da Ezio Mauro, la donna sarebbe ""una signora giovane, sposata, che ha anche un altro lavoro fuori dalla Santa Sede"" . Il corvo rosa non temerebbe di essere incriminata dal momento che è cittadina italiana. Gli inquirenti stanno, comunque, cercando di far luce sui possibili moventi. Secondo alcuni, alla base del gesto ci sarebbero motivi ideologici. Il ""corvo"", denominato ""Maria"" nel libro di Gianluigi Nuzzi, è infatti descritto come cristiano, amante della Chiesa, disgustato dalle faide e guerre di potere. Livelli a parte, si fa sempre più concreta l’ipotesi di una fitta rete di complici."
"La ""valigia dell'Apocalisse"" di Trump: tutti i segreti","La tiene sempre in mano. Il presidente Donald Trump in diverse foto è stato immortalato con la ""valgetta dell'Apocalisse"", come la chiamano alla Casa Bianca. Una borsa nera che pesa 20 chili con cui il presidente Usa può dare il via ad una guerra nucleare. In una delle sue ultime uscite nel Dalaware i fotografi hanno notato la borsa tra le mani di ""The Donald"". E così Stephen Schwartz, come riporta Repubblica, analista, spiega i segreti di quella valigia: ""Dentro la valigetta non c’è alcun bottone rosso per lanciare un attacco"". All'interno si possono trovare: ""Una lista di strutture specializzate - spiega Schwartz - in giro per il mondo, in cui il presidente può rifugiarsi in caso di attacco nucleare o anche di grave assalto terroristico. Le istruzioni per permettergli di inviare un messaggio agli americani attraverso tutte le radio e tv del Paese. Un sistema per comunicare via teleconferenza, in modo sicuro e da qualunque parte del mondo, con il segretario alla Difesa e con altri consiglieri militari e membri del suo staff. E infine il manuale delle decisioni: il “libro nero” che spiega con una sintesi simile a quella di un fumetto quali sono i tipi di attacco che il presidente ha a disposizione e le loro conseguenze"". Poi l'analista spiega come la "" valigia dell'Apocalisse "" possa essere utilizzata nel caso di un attacco: ""Il ruolo essenziale è quello di fornirgli un quadro immediatamente comprensibile delle opzioni che ha a disposizione e delle conseguenze calcolate per ciascuna di esse: le armi nemiche distrutte, i morti e i feriti. Il presidente le valuta nel corso di una teleconferenza con i suoi consiglieri militari e civili di più alto livello e – dopo che la sua identità è stata verificata - il suo ordine di attacco viene trasmesso rapidamente alla catena di comando, innescando il rilascio dei codici di lancio dei missili nei silos o di quelli dei sottomarini, dei bombardieri a lungo raggio e dei caccia con armi atomiche schierati in Europa"". Basterebbero quattro minuti per dare il via all'attacco. Un attacco che porterebbe il mondo alle porte dell'Apocalisse..."
"Londra, modella ruba da Harrods: il giudice le evita il carcere: ""Donna di talento""","Natalia Sikorska è una modella e attrice polacca beccata in flagranza di reato mentre tentava di rubare vestiti firmati dal valore di oltre mille euro da Harrods , a Londra lo scorso 5 luglio. La ragazza però, ha incontrato in tribunale il giudice Grant McCrostie che l'ha condannata a soli 12 mesi con la condizionale evitandole così il carcere . La 28enne è arrivata in Gran Bretagna lo scorso anno e ha posato per marchi importanti come Saint Laurent Paris, Globe Trotter e Hugo Boss. È inoltre iscritta alla facoltà di economia aziendale all'università di Westminster. Il giudice l'ha considerata una donna di gran talento: ""Sei una nuova arrivata in questo Paese e sei anche una studentessa con un posto all'università. Hai un grande talento e sei intelligente. Rubare merce in qualsiasi negozio, compreso Harrods, è sbagliato. Il tuo futuro è stato messo a rischio da quest'azione"" , ha spiegato. Poi la condanna: ""Per il fatto che ti sei subito dichiarata colpevole e siccome hai un futuro potenzialmente brillante davanti, sarò più clemente con te. Sei condannata a 12 mesi con la condizionale. Hai avuto un'altra opportunità, non abusarne, rimani fuori dai guai""."
Testa a testa tra Pd e M5S. Ma FI aumenta i consensi,"Testa a testa tra Pd e Movimento 5 Stelle. Forza Italia aumenta i consensi. Sono questi i dati che emergono dall'ultimo sondaggio Tecnè per TgCom24. Poco più di un punto separa il Partito Democratico, al 28,8%, dal Movimento 5 Stelle, che lo segue da vicino al 27,7%. Ma mentre il Pd perde un decimale, la forza di Beppe Grillo aumenta leggermente. Il distacco tra le due forze sale a quasi 4 punti in chiave ""politiche"", con il Pd più saldamente in prima posizione. Forza Italia in terza posizione in salita con un 21,7% alle Europee e un 23,2% alle politiche. Secondo questo sondaggio, a superare la soglia del 4%, oltre alle tre prime forze, sono la Lega Nord (in calo), Ncd-Udc (anch’essa in calo) e, ma proprio sul filo del rasoio, Fdi-An (che invece cresce). Resta esclusa, anche se di poco, la Lista Tsipras che peraltro subisce un calo dal 3,8 al 3,6%."
Pirozzi va dalla Merkel e le regala felpa e scarponi,"Il sindaco di Amatrice Sergio Pirozzi vola a Berlino e si prepara a incontrare la cancelliera tedesca Angela Merkel per una visita intrapresa insieme al nuovo commissario straordinario per la ricostruzione dopo il sisma del Centro Italia del 24 agosto scorso, Paola De Michele. E come è buon costume fra ospiti, il primo cittadino del Comune simbolo di quella tragedia non va in Germania a mani vuote: Pirozzi porterà con sé tre doni simbolici che definisce ""simboli della mia terra"". In valigia il sindaco porta una felpa, considerata ""non solo un capo di abbigliamento ma un modo di essere, un simbolo dell'appartenenza""; la medaglia della rinascita con l'incisione Post fata resurgo ; e un paio di scarponi , ""simbolo della gente che lotta, che non si arrende e che non ha paura"". La cancelliera tedesca aveva sin da subito dimostrato grande solidarietà con le popolazioni colpite dal sisma, finanziando con alcuni milioni di euro la ricostruzione dell'ospedale Grifoni, che dovrebbe essere pronto entro il 2020. Dopo la visita del Segretario di Stato del Ministero Federale dell'Ambiente della Repubblica Federale Tedesca, Gunther Adler, il primo agosto scorso, la Merkel è rimasta impressionata dalla figura di Pirozzi e lo ha così invitato a Berlino per un incontro."
Come riconoscere lautentico rum,"Cresce la sete di rum e lesigenza di distinguere i prodotti originali dagli pseudo-distillati. Troppe volte, infatti, a bere un mojito, una piña colada o un mai tai ci si sveglia il giorno dopo col malditesta. E, in qualche caso, succede anche a bere rum liscio. La tana storica del distillato ottenuto dalla fermentazione degli zuccheri del succo o della melassa da canna da zucchero sono i Caraibi. È per questo che il consorzio Wirspa, West indies rum & spirits, ha deciso di apporre il marchio di provenienza Authentic caribbean rum, www.truerum.it, sui 11 grandi rum importati in Italia da 15 territori caraibici. Per scovarli, occhio alla bottiglia: se cè bollino base (colore bianco o nero), matured (argento e nero) o deluxe (oro e nero), il rum val benissimo il sorso. Noi viaggiamo ancora sullonda di gioia guyanese di quellEldorado 15 anni Demerara Distillers: dallunico alambico Coffey in legno al mondo una rotonda deflagrazione di aromi di cioccolato e agrumi."
Come funziona il sistema elettorale americano,"Contrariamente a quanto si possa pensare gli americani non eleggono direttamente il presidente, ma scelgono i "" grandi elettori "", rappresentanti di ciascuno Stato, che andranno ad eleggere, formalmente, il nuovo commander-in-chief . In totale i membri del Collegio elettorale, composto dai grandi elettori, sono 538 . Per essere eletti alla Casa Bianca bisogna ottenere, quindi, almeno 270 voti elettorali. Il numero dei grandi elettori in ogni Stato è pari a quello dei membri del Congresso che rappresentano ciascuno Stato. Ecco il numero dei grandi elettori di tutti e 50 gli Stati più il distretto di Columbia: - California 55 - Texas 38 - Florida e New York 29 - Illinois e Pennsylvania 20 - Ohio 18 - Georgia e Michigan 16 - North Carolina 15 - New Jersey 14 - Virginia 13 - Washington 12 - Arizona, Indiana, Massachusetts e Tennessee 11 - Maryland, Minnesota, Missouri e Wisconsin 10 - Alabama, Colorado e South Carolina 9 - Kentucky e Louisiana 8 - Connecticut, Oklahoma e Oregon 7 - Arkansas, Iowa, Kansas, Mississippi, Nevada e Utah 6 - Nebraska, New Mexico e West Virginia 5 - Hawaii, Idaho, Maine, New Hampshire e Rhode Island 4 - Alaska, Delaware, District of Columbia, Montana, North Dakota, South Dakota, Vermont e Wyoming 3. Il Collegio elettorale, composto dai grandi elettori, il prossimo 19 dicembre si riunirà per scegliere presidente e vicepresidente. Ma dato che le liste dei candidati a grande elettore sono espressione dei partiti, l’esito del voto diventa chiaro già nel giorno dell’Election day. Perché si vota in questo giorno particolare? Questa apparente stranezza deriva dalle origini, quando gli Stati Uniti erano un insieme di pochi di Stati, con una scarsa popolazione formata perlopiù da contadini immigrati dall’Europa. Una legge del Congresso del 1845 stabilì che il giorno delle elezioni dovesse essere "" il primo martedì dopo il primo lunedì di novembre "", dunque in una finestra temporale compresa tra il 2 e l'8 novembre. Si voleva evitare di ""inquinare"" di politica la domenica, giorno dedicato al Signore. E ad esclusione del martedì gli altri giorni della settimana erano utilizzati per le attività di mercato, fonte importante di ricchezza. Il mese di novembre, invece, fu scelto perché era un periodo in cui i contadini erano già a riposo, dopo aver finito di preparare i campi prima dell'arrivo dell'inverno. E quel periodo poteva essere più comodo per raggiungere i luoghi dove si votava (a cavallo o in carrozza), che potevano distare anche alcune decine di km."
"L'appello dei cristiani in Iraq: ""Europei svegliatevi""","Erbil - “Europei svegliatevi! - esorta Douglas Bazi, prete in trincea - I vostri fratelli cristiani in Iraq stanno morendo. Aprite le porte e concedete alla mia gente i visti per emigrare e andarsene da questo Paese orribile”. La stragrande maggioranza dei 120mila cristiani rifugiati nel Kurdistan iracheno vogliono andarsene dall’inferno che si sono lasciati alle spalle con l’avanzata dello Stato islamico, che li ha cacciati dalle loro case a Mosul e nella piana di Ninive. La chiesa caldea di Sant’Elia si trova ad Ainkawa, il sobborgo cristiano di Erbil, la capitale della regione autonoma dei curdi, dove si è riversata una fiumana di profughi cristiani. Nell’ampio giardino, in mezzo alle case, padre Bazi organizza come può la tendopoli , che ospita 522 anime. Hana Petros è scappata da Karakosh, a piedi, in mezzo ai combattimenti fra i peshmerga curdi ed i tagliagole dello Stato islamico. Ci fa vedere la tenda dove vivono in sette, compresi i bambini che dormono sui letti a castello. “Vorrei tanto tornare a casa nostra, ma se non sarà possibile accoglieteci voi - sussurra a denti stretti con un piccolo crocefisso di legno in mano - In Iraq, per noi cristiani, non c’è speranza”. I nostri fratelli in fuga vivono come bestie nel centro commerciale in costruzione di Ainkawa dove gli “alloggi” sono dei loculi con teloni azzurri al posto del soffitto. Il girone dantesco assomiglia molto ai miseri campi per i profughi istriani, che fuggivano dalle foibe di Tito alla fine della seconda guerra mondiale. Nel centro commerciale sono stipati 1650 rifugiati. Nel loculo A 203, quattro metri per quattro, sopravvive la famiglia di Cristina Khader Ebada, una bimba di tre anni. Il padre, cieco, si fa il segno della croce quando entriamo. La madre Aida è disperata : “Sono arrivati a Karakosh urlando Allah o Akbar e che i cristiani dovevano andarsene. Il 22 agosto ci hanno caricato su degli autobus. Prima siamo stati derubati e poi un uomo vestito di nero, lo sguardo da diavolo ed i capelli bianchi, si è preso la mia bambina, senza spiegazioni. Non l’ho più vista e non so dove sia”. La chiesa di San Giuseppe è il quartier generale del vescovo caldeo di Mosul, Amil Nuna, costretto alla fuga con i suoi fedeli. “L’Occidente ci ha dimenticato - denuncia il prelato, che parla italiano - Abbiamo bisogno di case per l’inverno, ma il progetto di 5mila abitazioni presentato all’Unione europea è rimasto lettera morta”."
Papa Francesco ha aperto alla possibilità di un viaggio in Corea,"Papa Francesco non è indisponibile a volare in Corea del Nord. Una delle prossime destinazioni del Santo Padre potrebbe essere Pyongyang. L'invito non è ancora stato recapitato secondo la procedura d'ordinanza, ma Kim Jong - un ha affidato al presidente Moon il ""compito"", per così dire, di far presente il desiderio di aprire un discorso con il pontefice argentino. Il leader della Corea del Sud, ricevuto in Santa Sede questa mattina, ha comunicato a Bergoglio l'esistenza di questa volontà. ""Sicuramente - ha fatto sapere il papa - darò una risposta se arriva un invito e se posso andare"". Il Vaticano , invece, ha reso noto di non aver messo in moto la macchina organizzativa per un viaggio verso Taiwan . L'Asia, tenendo in considerazione anche l'ipotesi coreana, può divenire il cuore dei viaggi pastorali del 2019. Il capo della Chiesa di Roma si recherà di sicuro in Giappone. Non pare si possa escludere che, dopo aver toccato quel territorio, il papa possa fare tappa nei territori limitrofi. Anche la Cina sembra una seria candidata, specie dopo l'accordo provvisorio stipulato qualche mese fa con il governo di Pechino sulla nomina dei vescovi e sulla istituzione delle diocesi. Moon Jae-in ha pure domandato a Francesco se si trova nella possibilità di riferire al vertice nordcoreano della necessità di un delegato ufficiale. Il papa ha replicato che potrebbe anche bastare la conversazione tenutasi durante l'udienza di oggi, ma che ""sarebbe bello"" essere il destinatario di un invito vero e proprio. Ma dalle parti di piazza San Pietro si pensa soprattutto alla pacificazione di quella zona di mondo: ""Io - ha scandito l'ex arcivescovo di Buenos Aires nel corso dell'udienza - sostengo con forza l'impegno del governo della Corea del Sud che sono messi in atto per il processo di pace nella penisola coreana"". Più che i viaggi, fondamentali per la diplomazia, Francesco ha in mente un obiettivo concreto: il termine definitivo delle tensioni. Il tutto può essere coadiuvato dalla regia del cardinal Parolin, che avengo già avuto esperienze diplomatiche in Asia, sta coordinando le relazioni tra la Santa Sede e queste nazioni. Kim Jong- un, dal canto suo, pare orientato a sdoganare sempre di più la nazione che governa. L'incontro con Donald Trump è stato storico, ma quello con il pontefice della Chiesa cattolica , in termini geopolitici, potrebbe essere interpretato come epocale. ""Andate avanti senza fermarvi, non abbiate paura"", ha proseguito Francesco. Il riferimento, con ogni evidenza, è sempre al processo di pace. Moon ha parlato di Francesco come di un ""maestro per l'umanità"". Un ruolo, insomma, che andrebbe oltre il 'semplice' pontificato. E Kim Jong - un? Per ora non sono arrivate reazioni ufficiali, ma ci si aspetta che il vertice del regime nordcoreano proceda, a questo punto, con dei passi diplomatici. ""Lo accoglierò calorosamente"", aveva dichiarato un mese fa . Forse assisteremo a un altro evento da imprimere nella memoria."
Record di passeggeri per la compagnia aerea Etihad,"Luglio è stato per Etihad, compagnia di bandiera degli Emirati Arabi Uniti, il mese con il più alto traffico registrato dalla nascita della compagnia; oltre 616.000 passeggeri sono saliti a bordo di Etihad il che rappresenta un incremento del 9 per cento rispetto a luglio 2008. Il picco si è avuto il 31 luglio, giorno con il più alto numero di passeggeri mai registrato nei cinque anni di storia della compagnia: 21.640 passeggeri con un load factor corrispondente del 90,3 per cento. L'ultima settimana del mese di luglio una media di oltre 20.500 passeggeri al giorno ha volato con Etihad. In luglio Etihad ha operato un totale di 900 voli settimanali - 20 per cento in più rispetto a luglio 2008 - con un media seat factor dell'88 per cento tra first, business ed economy class. James Hogan, chief executive di Etihad Airways ha dichiarato: «I numeri da record di passeggeri che abbiamo registrato in luglio dimostra che, nonostante la crisi economica mondiale che si sta attraversando, Etihad continua ad attrarre un elevato volume di traffico nelle tre classi di volo sulle oltre 50 destinazioni del fitto network globale». «Sebbene le aspettative per il mese di luglio fossero positive, siamo lieti di aver battuto i nostri record precedenti, specialmente durante l'ultima settimana del mese quando oltre 20.500 passeggeri al giorno hanno volato con Etihad. Adesso ci aspettiamo di accrescere ulteriormente queste cifre per il periodo restante delle vacanze e nel Mese Sacro del Ramadan». I voli di Etihad verso la regione dell'Asia-Pacifico e del Nord America hanno registrato ottimi risultati nel mese di luglio con un media seat factor superiore all'86 per cento. In Europa il load factor ha superato l'82 per cento e nella regione del Medio Oriente ha raggiunto il 77 per cento. Etihad ha lanciato tre nuove destinazioni in giugno - Larnaca (Cipro), Atene (Grecia) e Istanbul (Turchia) - e queste hanno certamente contribuito al grande successo nel numero di passeggeri di luglio. Etihad continua ad espandere il proprio network e lancerà in settembre un volo no-stop da Abu Dhabi a Chicago e un collegamento su Cape Town, Sud Africa. In aggiunta al record nel numero di passeggeri, il mese di luglio ha anche marcato la miglior performance di partenze in orario di Etihad all'aeroporto di Abu Dhabi con il 90 per cento di voli in partenza entro 15 minuti dall'orario programmato. Questo rappresenta un miglioramento di cinque punti percentuali rispetto allo stesso periodo dell'anno precedente, nonostante la compagnia abbia avuto un aumento del 21 per cento sul programma dei voli. Date le previsioni positive sul numero di passeggeri per il mese di agosto in cui cade il Ramadan, Etihad consiglia ai propri passeggeri di prenotare il proprio viaggio con il dovuto anticipo, per evitare inutili contrattempi. Etihad consiglia inoltre di utilizzare il check-in on-line che è disponibile 24 ore prima della partenza. In questo modo i passeggeri hanno una maggiore e migliore scelta dei posti e risparmiano tempo all'aeroporto."
"Diaz, nuovo post su Facebook: ""Crocifiggono Tortosa. Adesso sospendete anche me""","Malumori, prese di posizione e anche un nuovo post su Facebook, stavolta di un agente Polfer, Diego Giovine, dirigente del sindacato Coisp, che sul suo profilo scrive: ""Stanno crocifiggendo il collega per una frase scritta su Fb, alla faccia della democrazia. Certa politica fa proprio schifo... adesso sospendete anche me"". Il caso aperto dalle parole scritte sul social network da Fabio Tortosa, uno degli agenti che partecipò all’azione alla Diaz durante il G8 del 2001 e che pochi giorni fa su Fb ha dichiarato: ""Ci rientrerei mille volte"", continua a produrre reazioni. La più clamorosa, quella di un collega della Polfer che lo difende, chiedendo di essere sospeso anche lui. Poi intervistato dal ""Gazzettino"", rincara la dose: ""Prima ti sospendono - dichiara - poi ti chiedono perché lo hai scritto. Credo sia un metodo squadrista e fascista"". Per Tortosa, il capo dello polizia, Alessandro Pansa, ha fatto scattare rapidamente la sospensione dal servizio e non ha risparmiato chi ha messo un like al commento mandato in rete dall’agente, sollevando dall’incarico anche il capo del Reparto Mobile di Cagliari, Antonio Adornato. Decisioni su cui oggi è tornato il vicecapo della Polizia, Alessandro Marangoni, giudicando il trasferimento di Adornato come ""un provvedimento di opportunità"" e la sospensione di Tortosa come ""il frutto di una valutazione attenta"". Il sindacato Sap, sottolineando di aver ""criticato da subito il post del collega Tortosa"", si chiede se ""corrisponda a verità la notizia, appresa da vari ambienti, che il Dipartimento della pubblica sicurezza si appresterebbe ad aprire un procedimento disciplinare nei confronti di 98 poliziotti che hanno apposto un mi piace su Facebook. In questo caso ci troveremmo di fronte ad un abominio giuridico in palese violazione con la nostra carta costituzionale e col buon senso"", sostiene il segretario generale Gianni Tonelli, che lancia una provocazione: ""Puniteci tutti"". Di tutt’altro avviso Felice Romano del Siulp, che parla dell’irruzione alla Diaz come di ""pagina buia"" e giudica ""non condivisibili le accuse lanciate da più parti nei confronti del Capo della Polizia"". E contesta le parole di Tortosa che ""dopo 14 anni dall’accaduto e dopo essersi avvalso della facoltà di non rispondere"", ha detto che sulla Diaz ""esiste un’altra verità, diversa da quella emersa dalle sentenze""."
"P.a., in arrivo il Codice di comportamento per gli statali","Il Consiglio ha dato il via libera. Arriva il Codice di comportamento per i dipendenti pubblici . A slittare per ora sono invece le misure sull'incompatibilità. Tra le norme contenute nel decreto un tetto per i regali ai dipendenti pubblici, che non potranno da oggi superare i 150 euro. Inoltre dovranno essere doni occasionali. Regolato anche il conflitto d'interessi: gli statali dovranno - in caso di rischio - ""astenersi"" da atti del proprio ufficio. Per le violazioni al Codice sono previsti sanzioni fino al licenziamento."
"Jesolo, accoltellato il figliodel tenore Del Monaco:fermata la compagna","Jesolo - Il figlio dello scomparso tenore Mario Del Monaco , Claudio, di 64 anni, è stato accoltellato a Jesolo, dove si trovava in vacanza, e ora è in fin di vita all'ospedale di Treviso. La polizia ha fermato poco dopo la compagna , una cantante lirica tedesca di 35 anni con cui Del Monaco si trovava nella località veneziana. La donna è stata trovata sporca di sangue e in stato di choc. Claudio Del Monaco , originario di Villorba (Treviso), è stato raggiunto da due fendenti al petto: uno ha quasi colpito il cuore. Del Monaco è stato sottoposto a un delicato intervento chirurgico e ancora i medici non si sono pronunciati sulla possibilità che possa salvarsi. Del Monaco è stato visto barcollare per strada da un edicolante che ha chiamato i soccorsi."
Cinque cose da sapere sul noleggio auto in vacanza,"Noleggaire un'auto per le vacanze è una scelta che fanno milioni di italiani. Ma i rischi sono dietro l'angolo. Innanzitutto fate attenzione alla grandezza dell'auto. Più crescono le dimensioni dell’auto più si spende: il prezzo medio giornaliero per il noleggio è di 35,1 euro. Ma ci sono alcune voci che in seguito vengono addebitate come ad esempio i seggiolini per bambini, navigatori GPS, catene da neve o altro. Alle volte può convenire portarseli da casa: il costo di un seggiolino, per esempio, può valere anche il 50% del costo del noleggio. Sul fronte assicurazione, se acquistate il servizio tramite un broker online, vi potrebbero offrire questa copertura ad un prezzo anche molto vantaggioso ma attenzione. Ma fate attenzione, in caso di danni, il noleggiatore vi chiederà comunque di pagare la franchigia, poi spetterà a voi farvi rimborsare dal servizio tramite il quale avete pagato il noleggio. Ponete attenzione anche quando firmate il contratto. Potrebbe essere previsto un solo guidatore, potrebbe essere richiesta un’età minima o un sovrapprezzo per i più giovani, un chilometraggio massimo con un costo per ogni singolo chilometro percorso in più o altre condizioni volute dal singolo noleggiatore. Inoltre non dimenticate che le società di noleggio prevede che l’auto venga consegnata e poi restituita con il pieno di carburante, altrimenti verrà addebitata una penale che può essere salata. In caso di foratura di un pneumatico riparatelo per conto vostro senza affidarvi al noleggiatore. Però ci possono essere alcuni casi in cui conviene arrangiarsi. Per esempio, se non avete la copertura per le franchigie, bucare uno pneumatico è un inconveniente che conviene risolvere da soli. Si monta il ruotino, si va da un gommista e con una ventina di euro si ripara (se possibile) il buco. Il noleggiatore, invece, potrebbe chiedervi 150/200 euro per mandare un carroattrezzi e risolvervi il problema. Quando riconsegnate l'auto a fine vacanza scattate qualche foto: entro 60 giorni dalla riconsegna, potreste essere contattati per danni non riscontrati alla riconsegna quindi meglio avere qualche documento per testimoniare la propria estraneità. Naturalmente, firmando il contratto di noleggio vi prendete la responsabilità anche per eventuali multe. Queste devono essere notificate entro 90 giorni e il noleggiatore deve comunicarle a voi entro 120 giorni."
A Catania salta Atzori: in panchina c'è Mihajlovic E' il nono cambio in A,"Catania - Sinisa Mihajlovic è il nuovo allenatore del Catania. Sostituisce Gianluca Atzori. Lo conferma l’ad della società, Pietro Lo Monaco, annunciando che il neo tecnico degli etnei ha firmato un contratto che lo lega alla società siciliana fino al giugno del 2011. La notizia di Sinisa Mihajlovic nuovo tecnico del Catania è confermata dal sito della società, con una nota nella quale si legge che la dirigenza siciliana ha ""sollevato l’allenatore Gianluca Atzori dall’incarico della conduzione tecnica della prima squadra"". Il Catania rivolge ad ""Atzori un ringraziamento per l’impegno profuso e la serietà professionale, con l’augurio delle migliori fortune nel prosieguo della carriera. Come a Bologna Mihajlovic e il suo vice Dario Marcolin verranno presentati ufficialmente alla stampa oggi alle 10,30 nella conferenze del Park Hotel Mancini di Roma"". Mihajlovic oggi stesso dirigerà il suo primo allenamento della squadra rosso-azzurra che arriverà in mattinata a Roma dove resterà in ritiro, fino a sabato, per preparare la partita di domenica prossima al Massimino con il Livorno. Per l'ex vice di Mancini all'Inter si tratta di un'impresa difficile quasi come la salvezza conquistata a Bologna lo scorso anno. Decisiva per Atzori la sconfitta di Siena per 3-2. La nona panchina Con l’esonero di Atzori e l’arrivo di Mihajlovic al Catania diventano nove i cambi di allenatori in serie dopo 15 giornate di campionato. Prima di Atzori il Palermo aveva esonerato Walter Zenga chiamando al suo posto Delio Rossi. Doppio cambio al Siena: prima via Marco Giampaolo per Marco Baroni, poi via anche Baroni per Alberto Malesani. In precedenza sono saltate altre cinque panchine; quelle del Bologna (Franco Colomba al posto di Giuseppe Papadopulo), del Livorno (Serse Cosmi per Gennaro Ruotolo), della Roma (Claudio Ranieri per Luciano Spalletti), dell’Atalanta (Antonio Conte per Angelo Gregucci) e del Napoli (Walter Mazzarri per Roberto Donadoni)."
"""Bella Ciao"" e partigiani: la manifestazione Pd contro i naziskin","Sul lungolago di Como alcune centinaia di manifestanti stanno sfilando per il corteo contro ""il fascismo e l'intolleranza"" voluto dal Pd. La manifestazione è stata organizzata dai dem dopo l'irruzione di un gruppo di skinhead, lo scorso 28 novembre, nella sede di una associazione pro-migranti proprio a Como . Al corteo partecipano i big del Pd, tra cui lo stesso Matteo Renzi e il ministro della Infrastrutture Graziano Delrio. Ieri è arrivato il passo indietro del Movimento Cinque Stelle che con Di Maio ha dichiarato il proprio ""no ad una manifestazione strumetalizzata dal Partito Democratico"". Tra le note di ""Bella Ciao"", il corteo ha cominciato a sfilare. Sul palco nel corso della giornata si alterneranno alcuni inteventi di alcuni ragazzi ma anche quelli della Presidente ANPI Carla Nespolo, del giornalista Daniele Piervincenzi, aggredito a Ostia. L’unico intervento politico è quello del coordinatore lombardo del Pd Alessandro Alfieri, che farà un saluto iniziale. Le reazioni alla manifestazione E sulla manifestazione dem è intervenuto il deputato della Lega Nord, Paolo Grimoldi : ""Premettendo che in democrazia ognuno è libero di manifestare le sue idee, per cui non critico il fatto che oggi tutta la sinistra, da Renzi alla Boldrini, sia a Como a manifestare contro un volantino letto da 13 skinheads (e teoricamente la libertà di esprimereun’opinione dovrebbe valere anche per loro, dato che non hanno fatto salutiromani o inneggiato al fascismo violando la legge Scelba), mi domando: ma sono più pericolose le idee di 13 ragazzetti o le bombe vere? Oggi tutta la sinistra scende in piazza a Como contro un volantino letto senza minacciare o aggredire nessuno, ma perché a gennaio non hanno manifestato in massa a Firenze contro la bomba degli anarchici che ha mutilato un artificiere? E perché non manifestano contro l’ordigno rinvenuto davanti alla caserma dei Carabinieri a Roma due giorni fa, ordigno sempre rivendicato dagli anarchici? È più grave leggere un volantino, per Renzi e la Boldrini , che mutilare un uomo?"". Presente alla manifestazione anche il presidente della Camera, Laura Boldrini che in un'intervista a Repubblica ha spiegato i motivi della sua partecipazione: ""Bisogna ripartire dalla nostra storia: la liberazione dal nazifascismo non fu un evento 'di parte', ma un atto corale dell'Italia che si ribellava al regime per riprendersi la libertà. Tutte le forze politiche democratiche dovrebbero fare fronte comune contro chi si richiama a quel regime che fu di sopraffazione, di annientamento dei diversi, di discriminazione nei confronti delle donne""."
"Inter, Modric: domani è il giorno decisivo, il croato incontra Perez","Dentro o fuori, Luka Modric domani incontrerà Florentino Perez per un incontro chiarificatore. Si avvicina la chiusura del calciomercato insieme all'epilogo finale del tormentone Modric. Saggia e attendista la strategia dell' Inter , forte di un accordo trovato col calciatore croato, fortemente desideroso di una nuova avventura nel nostro campionato ma consapevole che la partita decisiva si gioca su altri tavoli, il colloquio non ancora avvenuto tra Modric e Florentino Perez. Il campione croato è stato convocato per la Supercoppa di stasera a Tallin e si presume che da dopo la partita, ogni momento possa essere quello giusto per rendere chiare alla società madrilena le sue volontà. Molto stretto il rapporto tra Modric e Perez, legame che aveva sancito un gentlement agreement, che consentiva al croato di liberarsi di fronte ad un'offerta congrua ma troppo ferma e irremovibile la posizione del Real Madrid fino ad ora. L'incontro tanto atteso risolverebbe ogni questione nel bene o nel male, guardarsi negli occhi e decidere se lasciarsi o continuare insieme, magari con un rinnovo fino a fine carriera. L' Inter attende con fiducia ma con il giusto realismo. Un accelerata improvvisa costringerebbe Ausilio a formalizzare i dettagli della trattativa in brevissimo tempo, impresa non affatto semplice. Rinnovato intanto fino al 2021 il contratto di Luciano Spalletti, l'allenatore toscano si è soffermato proprio sulla questione: ''Modric? Bisogna chiederlo al direttore, io non so niente di ciò che riguarda il mercato. Io sono già molto contento dei giocatori che ho a disposizione, sono i giocatori che avrei voluto avere"". In attesa della chiusura del mercato con le ultime operazioni, il sogno Modric e la prevista cessione di Joao Mario, i nerazzurri si preparano per il debutto di domenica alle 20.30 al Mapei Stadium contro il Sassuolo."
"Strage in Yemen, tutti morti i 9 stranieri rapiti","Sanàa - Strage di turisti nello Yemen: i corpi degli stranieri che erano stati rapiti giovedì nel nord del Paese sono stati trovati poco lontanto dalla città di Saada. E' giallo sulla sorte di due bambini che facevano parte del gruppo: inizialmente dati per salvi, ora la polizia dice che sono morti. Secondo fonti tribali e governative, le vittime sono state uccise a colpi di arma da fuoco. Gli stranieri facevano parte di una comitiva in gita a Saada: un medico tedesco con la moglie e i tre figli e due infermiere anche loro tedesche; un ingegnere britannico e la moglie, insegnante sudcoreana. Il rapimento e la strage Inizialmente i responsabili della polizia locale avevano fatto sapere di aver ritrovato sette cadaveri, anche se altre fonti parlavano di sole tre donne tedesche rinvenute prive di vita. Successivamente un’altra fonte della sicurezza yemenita aveva detto che due dei tre ragazzi rapiti erano stati liberati. Gli stranieri rapitifacevano parte di un gruppo di nove stranieri rapiti nel nord del paese, nella provincia di Saada. Tra i nove c’erano sette tedeschi, un britannico e una sudcoreana. Seul ha confermato la scomparsa di una sudcoreana di 34 anni, Eom, di cui si sono perse le tracce da quando si è unita a un gruppo di amici per una gita. I rapiti facevano tutti parte di un’organizzazione internazionale che da 35 anni opera nell’ospedale di Jebla a sud di Saada. Dopo l’annuncio del ritrovamento dei cadaveri una squadra della polizia criminale ha raggiunto la località di Noshur, a 12 chilometri da Saada, per investigare. I rapimenti nello Yemen Nello Yemen non sono rari i rapimenti di stranieri, che però generalmente si risolvono con il pagamento di un riscatto. Nel dicembre 1998 però vennero uccisi tre britannici ed un australiano, che erano stati rapiti da un gruppo fondamentalista islamico. Ieri il ministero della Difesa aveva attribuito il rapimento ad un gruppo ribelle sciita Zaidi, che però ha negato ogni responsabilità. Immediata è arrivata la risposta da del gruppo guidato da Abdel Malak al-Hawthi che ha negato ogni coinvolgimento e ha controaccusato il governo di Sanàa di voler discreditare l’immagine dei ribelli. In un comunicato inviato all’agenzia stampa Associated Press il gruppo ha affermato di essere vittima di ""una cospirazione organizzata dal regime per lanciare una nuova guerra e offuscare l’immagine del fratelli di Saada"". I precedenti Lo Yemen, paese a struttura tribale, è spesso teatro di frequenti sequestri di stranieri da parte di tribù, che vogliono così spingere le autorità a soddisfare le loro richieste. Negli ultimi 15 anni più di 200 stranieri sono stati rapiti, ma la maggior parte dei sequestri si è conclusa con la liberazione degli ostaggi. Nel gennaio del 2006 cinque turisti italiani sono stati sequestrati da una tribu yemenita. Dopo cinque giorni nelle mani dei rapitori Camilla Ruini, Maura Tonetto, Patrizia Rossi, Piergiorgio Gamba e Enzo Bottillo sono stati rilasciati."
«Più bici in affitto per migliorare l'aria di Milano»,"Si agita il partito delle biciclette. «Si riprenda e si completi il piano originale del sistema di bike sharing, allargandolo alla cerchia filoviaria e ai principali attrattori in tutta la città (stazioni, università, ospedali, parchi, etc.) con 5.000 biciclette», progetto per il quale «sono stati previsti investimenti pari a 5 milioni di euro mediante contributi statali già disponibili e finalizzati a quello scopo». A chiederlo i promotori del laboratorio civico «Milano respira» Edoardo Croci, Enrico Fedrighini, Carlo Montalbetti e Giancarlo Moranti. «Milano respira», spiegano i promotori, «ritiene che nel quadro di una seria politica a favore dell'ambiente, che disincentivi l'uso dell'auto e favorisca quello del trasporto pubblico e della bicicletta, sia doveroso mantenere gli impegni a favore del bike sharing e rileva che la riduzione del numero delle stazioni e delle biciclette non consentirebbe di mantenere la densità di stazioni necessaria a garantire un servizio efficace e funzionale». Già oggi Milano figura tra le città leader in Europa con 1.400 bici distribuite in 103 stazioni, con davanti Parigi (20.000 bici in 1.451 stazioni), Barcellona (6.000 bici in 400 stazioni), Lione (3.800 bici in 340 stazioni), Siviglia (2.000 bici in 250 stazioni), Copenhagen (2.000 bici in 110 stazioni), Monaco e Berlino (rispettivamente 2.000 e 1.715 bici con un modello di distribuzione diffusa) e seguita da Stoccolma, Oslo, Saragozza e Bruxelles con 1.000 bici (e rispettivamente 80, 100, 100 e 108 stazioni). La realizzazione integrale del progetto milanese porterebbe la città al terzo posto in Europa."
Volere è potere: allenare la forza mentale,"Quando decidiamo di perseguire un obiettivo o prendiamo una decisione che ci consente di cambiare la nostra esistenza il nostro alleato privilegiato è la Forza di Volontà . Essa è una sorta di “ forza mentale ”, il "" carburante "" delle nostre azioni che ci consente di raggiungere le mete che ci siamo prefissati. Essa si ciba di coraggio e consapevolezza. La consapevolezza è una condizione necessaria ma non sufficiente per raggiungere il cambiamento desiderato. La consapevolezza senza azione non ha alcuna base, si disperde nel nulla. La nostra forza di volontà necessita di essere allenata ogni giorno. Spesso e volentieri viene meno perché si è più attratti più dal piacere immediato che dalla felicità a lungo termine. Vogliamo ottenere i risultati che desideriamo con facilità e in poco tempo ma non sempre è possibile ciò. Ci sono traguardi che prevedono fatica , sacrifici e pazienza . Diventare consapevoli di questa verità è già il primo passo per accrescere la nostra forza di volontà. La forza di Volontà ha un potere immenso nella nostra esistenza. Ci rende responsabili , forti , coraggiosi e perseveranti . Ci rende i ""fautori"" del nostro destino. Siamo noi che facciamo scelte e prendiamo decisioni. Tramite esse guidiamo la nostra esistenza verso ciò che desideriamo e ciò che ci rende felici e performanti. Ecco 7 consigli preziosi per allenarla e permetterle di diventare una costante nelle nostre azioni: 1) Stipulare un contratto con se stessi : stilare dei buoni propositi, delle regole da rispettare e delle azioni da compiere quotidianamente come se si scrivesse un contratto vero e proprio. Esso deve essere un contratto unilaterale e inviolabile ; 2) Porsi degli obiettivi : stilare una lista di scopi e mete da raggiungere. Gli obiettivi devono essere specifici , non generici , misurabili ; 3) Stabilire delle scadenze : serve per imporsi un’ autodisciplina e per non sprecare tempo. Quando non si definisce un tempo entro cui l’obiettivo deve essere concretizzato si tende a procrastinare e rimandare; 4) Usare la tecnica immaginativa : visualizzarsi mentre si compiono le azioni che servono per il perseguimento del proprio obiettivo. Le immagini mentali fanno acquisire forza e potere alle azioni che dovremmo compiere. Solo così la mente imparerà ad accettarle e a farle proprie; 5) Essere costanti : seguire una sorta di ""routine"" nel pieno rispetto del contratto stipulato con se stessi; 6) Mantieni ciò che prometti: ti consente di fare un’ autoselezione delle promesse; aumenta la stima che si ha di sé e quella degli altri che imparano a fidarsi di te; serve per fare meno promesse; 7) Darsi delle ricompense : concedersi uno sfizio o un premio dopo il superamento di ogni step del proprio percorso; serve ad automotivarsi."
"Se Messi e Ronaldo si perdono tra arbitre sexy, fulmini ultra e gabbiani goleador","Sarà che che il mondiale è di nuovo qui, sarà che il calcio avrebbe bisogno di sorridere dopo troppe tensioni, sarà che l'estate mette di buonumore. Sarà per tutti questi motivi o forse no ma dal Brasile al Vietnam, dall'Inghilterra alla Palestina, dall'Italia al Sudafrica tornano le storie più incredibili ma vere del pallone, con la partecipazione straordinaria di Messi e Cristiano Ronaldo, Buffon e Kakà, Beckham e Maradona, Pato e Rooney, Capello e Cassano. Ma anche di Bin Laden e del mostro di Loch Ness, della Santa Vergine e di Frank Sinatra, di Lula e di Briatore. Sono raccolte nel libro, il secondo, «Tutte Palle Mundial» che Massimo M. Veronese, giornalista de «Il Giornale» ha radunato come in una comica, paradossale, irresistibile squadra di calcio: comprende tifose che vendono la verginità in cambio della vittoria della squadra e fulmini ultrà che inceneriscono sul campo i giocatori avversari; fantasmi che respingono un gol fatto sulla linea di porta e gabbiani che segnano di testa in tuffo; tifosi che si comprano un harem con i soldi del totocalcio e calciatori un po' confusi che si drogano con l'aglio. L'altra faccia del calcio: quella che ride di sé, che dà un calcio ai veleni, che si prende gioco delle isterie. Vi anticipiamo qualche chicca. Così vi allenate... Tutto (per) il calcio. Carolina Montebello, brasiliana, per agevolare la promozione in Prima Divisione del Fluminense, ha messo in palio (con successo...) la propria verginità. Nora Hardwick, 102 anni, per aiutare l'Ancaster Athletic a iscriversi al campionato ha posato senza veli per un calendario sexy. Martin Cooper, tifosissimo del Liverpool, ha battezzato il suo unico figlio con i nomi di tutti gli undici giocatori che compongono la formazione della squadra. Otto Van Zullen per avere un autografo da Maradona si è fatto 10mila chilometri in bicicletta da Amsterdam a Napoli. Povere Star. Gigi Buffon, scambiato per un ultra, una volta fu preso a manganellate da una pattuglia di poliziotti a un posto di blocco. Leo Messi, che pure è soprannominato la pulce, rase al suolo un pub di Rosario scatenando una rissa da far west con un gruppo di ultra. Cesc Fabregas è scampato per miracolo a un attentato al polonio, Xavier Zanetti segnando un gol ha salvato la vita a un poliziotto condannato a morte dalla mafia polacca, Cristiano Ronaldo è rimasto vittima, ma solo per qualche mese, del rito woodoo di un'amante mollata, il sosia di David Beckham è diventato ricco quasi come l'originale come gigolo per signore d'alto bordo. Nell'intimità lo gradiscono vestito solo della maglia dell'Inghilterra. Guai a voi. Cosa succede quando arrivano i mondiali: in Scozia smettono di suicidarsi, in Inghilterra, ma solo in caso di vittoria, si moltiplicano le gravidanze, in Italia crescono le casalinghe disperate, in Thailandia finiscono le risse religiose e in Brasile l'assenteismo viene autorizzato per legge. Curve pericolose. Sondaggi: nella classifica dei peggiori tifosi di tutti tempi Adolf Hitler, fan dello Shalke 04, precede Osama Bin Laden (Arsenal), e Arkan la tigre, (Stella Rossa). Stranamente però Rambo ed Elton John sono davanti a Benito Mussolini, (Bologna). La squadra più sfortunata di sempre invece è considerata il Torino, seguito da America Cali, Tottenham Londra, Atletico Madrid e Shalke 04. Giusto la squadra tifata da Hitler. Pensare con i piedi. Da giocatore per curare l'epatite, invece di seguire le terapie dei medici, mandò giù una pozione magica solo perchè glielo aveva prescritto una maga. Era invece una terrificante brodaglia di batteri che rischiò di spedirlo al Creatore. Bestialità. A Manchester a segnare il gol della vittoria in una partita del campionato scolastico ci ha pensato un gabbiano; ai mondiali di Spagna uno dei dirigenti accreditati dalla nazionale del Kuwait era una cammella; in Inghilterra la scimmia che fa da mascotte alla squadra del paese è stata eletta sindaco; in Norvegia i gamberetti li usano per pagare i calciatori. Un tanto al chilo. Benvenuti in hotel. A San Paolo del Brasile è stato aperto l'Hotel de Futbol dove si cena al massimo per 90 minuti come in una partita, i letti hanno la forma di un'area di rigore e a svegliarti la mattina non è la sveglia ma il fischietto dell'arbitro. Il guardaroba si chiama Robinho, la cafeteria l'hanno ribattezzata Tostao e la sala del lampadario Lucio. Incredibile ma vero. Sergio Valente, centravanti del Malaga, si è visto respingere un gol fatto sulla linea da un fantasma. In Congo un fulmine ha incenerito sul campo tutti e undici giocatori ospiti (illesi invece i padroni di casa del Basanga...), in Croazia hanno visto spuntare la Madonna sul dischetto del rigore e in Perù a interrompere una partita è stato, almeno secondo quanto giurano decine di spettatori, un mostro simile a quello di Loch Ness spuntato dal Rio della Amazzoni. Strane abitudini. Per gli inglesi guardare in tv una partita dei mondiali è più eccitante di una notte d'amore con la donna dei sogni, per gli americani tifare squadre vincenti rende più virili, gli italiani parlano di calcio un'ora al giorno, contro i 37 minuti dedicati al lavoro e i 20 al sesso. E se proprio devono scegliere preferiscono gufare che vincere. Tridente. Per i bambini inglesi Wayne Rooney, centravanti del Manchester United e della nazionale inglese, viene subito dopo Dio ma prima di Gesù. Gol mai visti. In Russia a tirare un rigore per lo Spartak Mosca (e a segnarlo) è stato un tifoso entrato in campo a tradimento senza che nessuno se ne accorgesse; in Brasile a pareggiare per il Santacruzense, gol convalidato dall'arbitro, è stato un raccattapalle nascosto dietro la porta; a Liverpool a deviare in rete il gol della vittoria del Sunderland sul Liverpool è stato un palloncino colorato gettato in campo da un bambino. Per la precisione era un autogol. Premonizioni. «Cara mamma, oggi ho fallito un rigore. Era decisivo per la mia squadra. So tuttavia che non potrò mai essere un grande calciatore: non sono fatto per questa carriera...» Pelè da bambino. Tratto da: Tutte Palle Mundial di Massimo M. Veronese Editore: Mondadori Numero di pagine: 216 Prezzo: 11,50 euro Pagina fecebook: www.facebook.com/home.php?#!/group.php?gid=41340846227"
"25 aprile, Salvini attacca Mattarella e Renzi: ""Complici di un'occupazione straniera""","Settantunesimo anniversario della Liberazione. Sergio Mattarella depone una corona d'alloro all'Altare della Patria. Al suo fianco ci sono il premier Matteo Renzi , il presidente del Senato Piero Grasso, il vicepresidente della Camera Simone Baldelli, il ministro della Difesa Roberta Pinotti e il presidente della Corte Costituzionale Paolo Grossi. ""Andarono a combattere per liberare il Paese dal nazifascismo e riscattare la nostra dignità"" , è il ricordo di Grasso. Ma Matteo Salvini non ci sta: ""Siete degli ipocriti"" . E li accusa di permettere agli immigrati di invadere l'Italia. A Roma il corteo organizzato dall'Associazione nazionale partigiani d'Italia (Anpi) ricorda il 71° anniversario della liberazione dal nazifascismo. Al corteo non ha voluto partecipare la Brigata Ebraica perché in polemica con i centri sociali, presenti alla manifestazione e ritenuti troppo filopalestinesi per i gusti della comunità ebraica. Accanto alle bandiere dell'Anpi ne sventolano, infatti, alcune palestinesi. Non è la sola divisione, quella tra la Brigata ebraica e i centri sociali, che contraddistingue da sempre il 25 aprile . Con il passare del tempo le divisioni non scemano. Anzi, sembrano crearsi di nuove. ""Buon 25 aprile a chi crede in un'Italia libera e democratica e in un'Europa senza muri e barriere di filo spinato"" , scrive su Twitter il ministro per le Riforme, Maria Elena Boschi. Ed è proprio sull'emergenza immigrazione che si creano nuovi frizioni. ""Sfruttando il sacrificio di chi diede la vita per cacciare dall'Italia l'occupante straniero nel nome della Libertà - attacca Salvini su Facebook - Renzi, Boldrini e Mattarella sono complici e finanziatori di una nuova e violenta occupazione straniera, servi di una Unione Europea che ci sta rubando lavoro, diritti, sicurezza e speranza nel futuro"" ."
"Il biografo di Modric provoca: ""L'Inter sta al Real come il Chievo sta ai nerazzurri""","Luka Modric ha detto tutto a José Angel Sanchez, braccio destro di Florentino Perez: il croato vuole lasciare il Real Madrid per dire sì all'Inter. I nerazzurri, però, dovranno attendere almeno altre 24-48 ore visto che il fuoriclasse ex Tottenham dovrà prima parlare con il numero uno del club blancos che ha tutte le intenzioni di provare a trattenerlo a Madrid offrendogli un ingaggio da capogiro: dodici milioni di euro, attualmente Modric ne percepisce otto. Modric ha comunque già deciso il suo futuro e ora l'Inter dovrà sperare nelle sue abilità di mediatore per convincere Florentino Perez a rispettare il gentleman agreement anche se sembra che il Real si stia mettendo di traverso ritenendo il croato un giocatore fondamentale. I nerazzurri, con Ausilio e Spalletti in testa, sperano di riuscire a strappare il sì del Real Madrid a cifre contenute, massimo 60 milioni di euro tra prestito oneroso e diritto di riscatto alto, ma nel frattempo ci ha pensato il biografo del croato e provocare l'Inter: “Così è, l’Inter sta al Real Madrid come il Chievo Verona sta all’Inter”. Alcuni tifosi hanno risposto a Vicente Azpitarte così: “Se viene all’Inter sai che boom di vendite in Italia per il libro!"". La sua risposta è laconica: “Meglio parlarne tra qualche anno”. La vida de un refugiado de guerra que llegó a ser el mejor jugador de un mundial merecía ser contada. Nos habéis preguntado desde muchos lugares del planeta por su biografía: VUELVE A ESTAR A LA VENTA 'El hijo de la guerra'. 2ªedición actualizada, aquí https://t.co/MHXjwlYUK3 pic.twitter.com/LhebI9jjsr — Vicente Azpitarte (@Azpitarte) 28 luglio 2018"
"Pezzotta, il politico senza famiglia","È il momento di Savino Pezzotta, l'ex segretario nazionale della Cisl e portavoce del Family Day. Un po' in tutta Italia nutriti gruppi di cattolici lo incontrano con curiosità e speranza. Tutti lo intervistano e, per spiegarsi più ampiamente, Pezzotta fa uscire un libro, I cattolici e la politica. Annuncia un movimento «parapolitico», che non dovrebbe essere un partito. Intanto, però, dice la sua su tutto, dalla riforma elettorale alla giustizia penale. Radio Radicale paventa la nascita di un «partito di Mussi dei cattolici». Sandro Bondi teme che qualcuno s'illuda che sia di nuovo possibile l'unità politica dei cattolici, che invece è definitivamente caduta insieme con il Muro di Berlino. Che cosa vuole Pezzotta? Va chiesto anzitutto a lui, ma a partire da una seria riflessione sul Family Day. Con la giornata del 12 maggio è finita la pretesa di rappresentare il mondo cattolico italiano avanzata da quel cattolicesimo democratico che, ispirato dalle tesi di Dossetti (il cui più conseguente allievo oggi è Prodi), punta le sue carte sull'alleanza con la sinistra e pensa che si possano sacrificare i principi in tema di vita e di famiglia sull'altare di coalizioni giustificate in nome dell'equità sociale. La piazza del Family Day ha bocciato questa posizione. A proposito della crisi dei cattolici democratici Pezzotta si trova in una posizione curiosa. Da una parte - e lo dice francamente - si sente un cattolico democratico: è questa, non altra, la sua storia e su tutta una serie di problemi economici, fiscali, sociali, internazionali sembra più vicino al centro-sinistra che al centro-destra. Dall'altra - e dopo l'eccellente lavoro per il Family Day non c'è ragione di dubitare che sia sincero - Pezzotta afferma di condividere la tesi di Benedetto XVI secondo cui la vita e la famiglia costituiscono priorità non negoziabili, così che non ci si può alleare - neppure in nome di principi condivisi in tema di economia o di giustizia sociale - con chi questi valori minaccia o nega. I cattolici democratici italiani guidati da Prodi hanno deciso di non seguire Benedetto XVI, sacrificando i valori non negoziabili della vita e della famiglia all'esigenza di tenere in piedi la coalizione con la sinistra. Pezzotta non li segue, e infatti invita a non entrare nel Partito democratico. Ma sembra che ritenga la scelta di considerare i temi etici secondari rispetto a quelli economici e sociali un errore occasionale di Prodi e dei suoi. Mentre è un vizio strutturale della dottrina cattolico-democratica. Se Pezzotta è consapevole di questo vizio ideologico - non riformabile - del cattolicesimo democratico italiano, non può che operare per traghettare verso le sponde del centro-destra quei cattolici che hanno votato Prodi ma non vogliono entrare nel Partito democratico. Lo dica apertamente, e da questa parte gli daremo un caloroso benvenuto. Se invece pensa di tenere insieme cattolicesimo democratico e insegnamento del Papa sui principi etici, Pezzotta sbaglia: le due cose non possono stare insieme. E l'errore dottrinale diventerebbe errore politico, vana ricerca di una «terza via» fra centrodestra e centrosinistra che, come dimostrano tanti precedenti da Martinazzoli a Follini, non porta da nessuna parte e finisce per essere riassorbita dalle sinistre. In questo caso Pezzotta non sarebbe una risorsa, ma un problema. In un'Italia dove le terze vie sono morte da tempo, Pezzotta scelga: o con Prodi o con l'opposizione, o di qua o di là. Se ne gioveranno il mondo cattolico e il Paese. Massimo Introvigne"
"Crescita del 5,5%: l'industria torna a salire","Roma - L'industria torna a crescere. La produzione nella media dell’intero 2010 segna un aumento del 5,5% su base annua tornando a salire dopo due anni in calo, con il 2009 che aveva registrato un vero e proprio tonfo (-18,4%). L’Istat evidenzia che l’indice corretto per gli effetti di calendario ha segnato un rialzo del 5,3%. Tuttavia, aggiunge l’Istituto, rimane un ampio divario rispetto ai livelli pre crisi. L'industria torna a crescere La produzione industriale a dicembre 2010 ha registrato un lieve aumento rispetto a novembre, pari a una crescita dello 0,3 per cento (dato destagionalizzato), mentre è cresciuta del 8,7 per cento (dato grezzo) rispetto a dicembre 2009, in accelerazione a confronto con il mese precedente. L’Istat aggiunge che a livello tendenziale l’indice corretto per gli effetti di calendario ha segnato un aumento del 5,4 per cento (i giorni lavorativi sono stati 22 contro i 21 del dicembre 2009). Una crescita confermata dalla stessa Bce. La ripresa economica nell’area euro prosegue, infatti, con segnali di crescita del prodotto interno lordo anche agli inizi del 2011. E i dati suggeriscono ""un’ulteriore stabilizzazione della disoccupazione nell’area euro nei mesi a venire"". Nel suo bollettino mensile, l'istituto centrale sottolinea che i dati più recenti ""confermano in generale la dinamica di fondo positiva dell’attività economica nell’area dell’euro"". Bene anche gli autoveicoli Buoni risultati sono stati registrati anche dalla produzione degli autoveicoli che, nella media del 2010, ha registrato un aumento annuo del 2,5 per cento, in base all’indice grezzo (stesso dato del corretto per gli effetti di calendario). L’Istat aggiunge che, invece, a dicembre 2010 ha segnato un calo del 4,3 per cento, (dato a grezzo) rispetto allo stesso mese del 2009 (un calo del 7,5 per cento l’indice corretto per gli effetti di calendario)."
"Dossier Telecom, Cipriani ""Lavoravo per Tronchetti Le indagini erano per lui""","Milano - Interrogatorio il prossimo 26 febbraio, nell'aula del processo per i falsi dossier di Telecom, per Marco Tronchetti Provera. Lo ha deciso il giudice preliminare Mariolina Panasiti dopo le pesanti accuse lanciate oggi in aula contro l'ex presidente di Telecom. Secondo queste accuse fu Marco Tronchetti Provera, all'epoca presidente di Telecom, a commissionare indagini e dossier alla struttura ""parallela"" di security della compagnia telefonica. I fondi di Telecom e di Pirelli vennero utilizzati per le necessità private del presidente e della sua famiglia. Tronchetti fece tenere d'occhio il proprio figlio e il primo marito della propria moglie. E la security di Telecom dovette muoversi per fronteggiare i pericoli derivanti dalle frequentazioni dei familiari di Tronchetti con l'entourage del colonnello Gheddafi e persino con un mercante d'armi internazionale. A sostenerlo - facendo irruzione clamorosamente sulla scena del processo per i dossier illegali di Telecom - è l'investigatore privato fiorentino Emanuele Cipriani, gà titolare dell'agenzia Polis d'Istinto. Cipriani era il principale fornitore di dossier e di notizie riservate alla security di Telecom quando a capo della struttura c'era Giuliano Tavaroli. Oggi Cipriani è imputato di associazione a delinquere, corruzione e appropriazione indebita. Ma non ci sta a fare da capro espiatorio. E così spara ad alzo zero su Tronchetti, ma anche sulla Procura della Repubblica di Milano che avrebbe ""salvato"" Tronchetti pur avendo tutti gli elementi per indagare su di lui e incriminarlo. Scrive Cipriani: ""Le attività investigative che mi sono stae richieste sono state il frutto di una ben precisa indicazione proveniente da organi apicali di Pirelli e Telecm. In molte occasioni, il motivo delle indagini era quello di fornire al presidente Tronchetti Provera elementi che potessero essergli d'aiuto in difficili trattative societari e in affari che dovevano concludersi. Se qualcuno ha ipotizzato che in realtà quelle attività investigative potessero essere in qualche modo dirette a ricattare il destinatario delle stesse, ebbene è stato clamorosamente smentito dalle indagini"". Cipriani ribadisce e ricorda tute le dichiarazioni rese nel corso delle indagini preliminari. Su un solo punto fa una totale marcia indietro: è qello relativo alle accuse lanciate contro Marco Mancini, all'epoca numero 2 del Sismi, da cui aveva detto di aver ricevuto notizie riservate. Ora Cipriani ritratta. Ma non spiega come e perchè si era deciso allora a deporre il falso a carico dello 007. Sul resto, Cipriani è un fiume in piena. Chiede e ottiene che Tronchetti venga convocato e interrogato in aula, insieme a un lungo elenco di dirigenti, ex dirigenti e impiegati di Telecom e Pirelli, che potrebbero confermare come i fondi aziendali venissero impiegati per le indagini e le altre operazioni riservate chieste da Tronchetti. Sostiene che esiste un file chiamato Executive con la contabilità di queste operazioni. Cipriani parla abbondantemente delle imponenti cifre da lui messe a disposizione, su richiesta dei vertici di Telecom, per le attività di lobbying nella Capitale. E poi prende di mira direttamente Tronchetti. ""Tronchetti ha fatto fatturare alle aziende Telecom e Pirelli tutte le operazioni attinenti la propria sicurezza personale e della signora Afef anche nel periodo vacanziero, ivi comprese informazioni a lui strettamente utili quali un dossier sull'avvocato Marco Squatriti, ex coniuge della moglie; sul personale di servizio in casa; attività di scorta ed informativa sul figlio Giovanni; svariate operazioni così dete di facility (ad esempio trovare assolutamente il posto barca a Saint Tropez in piena stagone estiva, come nelle isole della Grecia e così via). Esiste in atti una pratica delle tante riferibili al Presidente; in particolare dove questi, in vacanza a Montecarlo con la moglie, frequentava lo yacht (panfilo con eliporto a bordo) del cittadino armeno Manoukian Vatche (amico di vecchia data della Afef) denominato il signore della guerra, essendo noto alle polizie ed ai servizi di sicurezza di mezzo mondo come tra i più grandi e noti trafficanti di armi pesanti (...) vi sono pratiche nell'interese esclusivo di Tronchetti Provera quale ad esempio le operazioni di intelligence pesanti richieste per approfondire le notizie ed i movimenti del fratello maggiore di Afef in quanto, grazie ai buoni uffici della sorella, gravitava spesso nell'area di Tronchetti; e dato che le frequentazioni prevalenti erano con il figlio del colonnello Gheddafi e di appartenenti a soggetti ricollocabili nella criminalità organizzata internazionale, all'attenzione sul medesimo era massima"". Sono accuse pesanti, che vengono da un personaggio in gravi difficoltà economiche, al quale Pirelli e Telecom hanno chiesto risarcimenti milionari. Ma Cipriani sembra sicuro del fatto suo quando accusa Tronchetti, indica i riscontri, e rinfaccia alla Procura di avere graziato l'imprenditore ""senza fare alcun riscontro"". Ma in serata ecco la replica del gruppo Pirelli: ""L’indagato Cipriani mira solo a recuperare il suo patrimonio, quattro anni di indagini accuratissime hanno escluso la responsabilità di Marco Tronchetti Provera"". E per l’investigatore privato scatta la denuncia."
"Campania, appalti: 63 indagati, pure i Mastella In un file 650 nomi di raccomandati e sponsor","Napoli - Bufera giudiziaria sul Campanile. Nel mirino degli inquirenti la lottizzazione che avrebbe messo in atto l'Udeur sull’Arpac, l'Agenzia regionale campana per la protezione dell’ambiente. I reati ipotizzati vanno dall'associazione per delinquere alla truffa ai danni dello Stato, turbativa d'asta, falso in atto pubblico continuato e concussione. L'inchiesta, nata da un’indagine partita nel 2007, si è ricongiunta con quella della procura di Santa Maria Capua Vetere, che a gennaio scorso portò all’arresto di Sandra Lonardo Mastella. In tutto sono 63 gli indagati. Eseguito anche un arresto. Nell’inchiesta sono coinvolti politici, dirigenti della pubblica amministrazione, professionisti e imprenditori. Venticinque misure cautelari L’operazione ha portato a 18 divieti di dimora e sei misure interdittive del divieto di esercitare l’impresa e la professione. A Sandra Lonardo è stata vietata la dimora in tutta la regione e nelle province di Latina, Frosinone, Isernia, Campobasso, Foggia e Potenza. Per notificare il provvedimento i carabinieri sono andati in casa dei Mastella, a Ceppaloni. Gli indagati Oltre a Mastella e alla moglie nell'inchiesta sono coinvolti anche il consuocero di Mastella, Carlo Camilleri, che è anche segretario generale dell’Autorità di Bacino sinistra Sele, l’ex direttore dell’Agenzia regionale per la protezione dell’ambiente della Campagnia (Arpac), Luciano Capobianco, e il consigliere regionale dell’Udeur Campania, Nicola Ferraro. Mastella L’europarlamentare, così come una dozzina di altri indagati, si vedrà notificare il provvedimento di ""chiusura delle indagini"" non appena rientrerà da Strasburgo in Italia. Secondo quanto si è appreso, Mastella arriverà a Roma nel pomeriggio. A Roma si sta recando anche la moglie, ""espulsa"" dalla Campania. Stralciata la poisizione dell'eurodeputato perché si attende l’autorizzazione a procedere da parte di Strasburgo, così come per l’inchiesta precedente ora davanti al gup, la Consulta deve esprimere un parere sull’uso delle intercettazioni indirette sul suo telefono cellulare. Nel mirino l'Arpac Il filone dell’indagine riguarda l’Arpac. In particolare, gli uomini dei carabinieri e della guardia di finanza hanno accertato, tra l’altro, l’esistenza di un’associazione a delinquere finalizzata alla commissione di una serie di truffe, falsi, abusi di ufficio, turbative d’asta e concussioni commessi nell’ambito della gestione di appalti pubblici, concorsi finalizzati all’assunzione di personale e affidamento di incarichi professionali nella pubblica amministrazione. La Lonardo scrive ai cittadini ""Carissimi abitanti di Benevento e provincia e della Campania tutta, questa mattina alle ore 7, mentre pensavo a che cosa potevo fare per contribuire a fare approvare, nella concordia, la legge regionale sul piano casa, un provvedimento atteso da tantissimi cittadini campani, è arrivata una citofonata: Siamo i carabinieri, aprite "". Comincia così una lettera ai cittadini scritta dalla signora Mastella. ""Sono tornata con la mente a quel 16 gennaio - prosegue il presidente del Consiglio regionale - cosa vorranno ancora da me? Mi sono fatta forza, ma non ce l’ho fatta. Sono quasi svenuta. Mi è crollato il mondo addosso. Mi chiedono di dimorare fuori dalla Campania. Ancora non riesco a crederci"". ""Non sono nemmeno riuscita a capire di cosa mi accusano. Mi hanno consegnato pagine e pagine. Stavolta - continua la lettera - con mio marito sarei a capo di una cupola affaristica. Senza spiegarci quali affari avremmo fatto"". Tutti i nomi dei coinvolti Arresti domiciliari sono stati disposti per Luciano Capobianco, ex direttore generale dell'Arpac, l'Azienda regionale per la protezione ambientale della Campania. Quindici gli indagati per i quali è stato applicato il divieto di dimora in Campania. Oltre a Sandra Lonardo: il capogruppo alla Regione Fernando Errico; Nicola Ferraro, consigliere regionale; Antonio Fantini, già presidente della Regione Campania e segretario regionale Udeur. Gli altri provvedimenti riguardano Valerio Azzi, imprenditore; Carlo Camilleri, ingegnere e consuocero di Clemente Mastella; Ruggero Cataldi, ex direttore amministrativo Asl Benevento 1; Giuseppe Ciotola, imprenditore; Bruno De Stefano, direttore generale dell'Asl di Benevento; Arnaldo Falato, dirigente dell'Asl Benevento 1; Carmelo Lomazzo, dirigente Arpac; Massimo Menegozzo, dirigente Arpac; Massimo Palmieri, imprenditore; Francesco Polizio, dirigente Arpac; Mario Scarinzi, ex direttore generale dell'Asl Benevento 1. Gli altri provvedimenti Il divieto di dimora nelle province di Benevento, Caserta e Napoli è stato disposto per Bartolomeo Piccolo, imprenditore, mentre il divieto di dimora nelle province di Benevento e Napoli per Giustino Tranfa, imprenditore, Antonio Zerrillo, ingegnere. La misura interdittiva del divieto di esercitare l'impresa e la professione è stata disposta per gli imprenditori Gaetano Criscione, Francesco Di Palma, Fabrizio Merolla, Claudio Rossi, Fabio Rossi e per il libero professionista Antonello Scocca. File in un pc In un file rinvenuto nel computer sequestrato dalla gdf nella segreteria dell’ex direttore generale dell’Arpac, Luciano Capobianco, compaiono 655 nominativi e la maggior parte sono accompagnati dalla segnalazione di un esponente politico, dell’Udeur ma non solo, che li avrebbe raccomandati. Il documento costituisce uno degli elementi principali intorno a cui ruota l’inchiesta della procura di Napoli. ""Si tratta - è scritto nell’ordinanza emessa oggi dal gip Alfano - di raccomandati veri e propri che rispetto ad altri aspiranti privi di sponsor, disponevano della segnalazione di un referente politico che determinerà, nella maggior parte dei casi l’assunzione in violazione delle norme"". In alunni casi è emerso che le segnalazioni venivano inviate dai soggetti interessati dal fax in uso allo stesso esponente politico di riferimento, in altri casi il cv sarebbe stato scritto a matita proprio dal politico. La procura ha indicato in un riquadro, in ordine decrescente rispetto al numero di segnalazioni, l’elenco degli autori delle segnalazioni (circa 150). Spicca con 100 Nocera (ex assessore regionale Udeur), poi a seguire i nomi di T.Barbato (43), Fantini (36), Giuditta (35), C.Mastella (26), Enrico (17), S.Mastella (12). Tra gli altri nomi di politici locali e nazionali più noti figurano anche Bassolino (2), De Mita (2), Pecoraro Scanio (1), Sales (1). Le persone segnalate sarebbero state favorite per incarichi esterni (consulenze) o per assunzioni all’Arpac a scapito di aspiranti privi di sponsor. Nel provvedimento del gip sono riportati brani della testimonianza della segretaria, Tiziana Lamanna, nel cui computer erano memorizzati i dati. La quale ""dapprima tentava di ridimensionare l’importanza del documento fornendo una versione inverosimile dei fatti"" prospettando cioè ""che i nominativi riportati nell’elenco corrispondevano per lo più ad aspiranti stagisti che non volevano essere remunerati ma intendevano solo fare esperienza"". La segretaria in un primo momento aveva sostenuto anche la tesi, definita 'residuale' dell’auto-raccomandazione che a giudizio degli inquirenti ""appare inverosimile"". I magistrati hanno riscontrato che la maggioranza delle assunzioni e dei contratti di collaborazione sottoscritti risultavano a favore dei nomi accompagnati dalla segnalazione del politico. ""I nominativi dei soggetti che avevano beneficiato di contratti e consulenze - scrivono i magistrati - erano per circa il 90% quelli il cui nominativo compariva nel file raccomandati"". La procura: sistema di potere L'indagine della procura ha fatto emergere il funzionamento di ""un ramificato sistema di potere e di gestione della cosa pubblica (appalti, assunzioni, nomine e sostituzioni dei vertici amministrativi locali) che - al di là delle rilevanti ricadute sull'efficienza della Pa, sulla regolarità delle procedure amministrative e sul corretto impiego del denaro pubblico - si è contraddistinto per un improprio utilizzo delle funzioni pubbliche a fini privatistici, con conseguente commistione fra interesse pubblico e interesse personale e/o del partito politico di appartenenza"". E' quanto evidenziano in una nota, il procuratore Giovandomenico Lepore e l'aggiunto, Francesco Greco. ""Tale sistema - attesa l'esistenza di un vero e proprio programma criminoso stabilmente condiviso da più persone - sotto un profilo tecnico giuridico è stato ritenuto riconducibile alla fattispecie dell'associazione per delinquere"". Il sodalizio, sottolinea la procura, ""ruotava intorno ad alcuni esponenti di vertice dell'Udeur e ad alcuni professionisti e imprenditori a esso collegati. Finalità dell'organizzazione ""era l'acquisizione di utilità economiche, di incarichi pubblici, di consenso elettorale, di posizioni di comando attraverso la commissione di delitti che vanno dalla truffa alla concussione, dall'abuso in atti d'ufficio"". Sono inoltre emersi e sono in via di ulteriore approfondimento ""contatti fra esponenti casertani del sodalizio inquisito e esponenti di livello delle organizzazioni criminali, attraverso il quale i primi miravano ad acquisire consenso elettorale e varie altre utilità, i secondi futuri favori"". I fatti accertati sono relativi al triennio 2005-2008."
Rischiano il carcere duro le Spice girls russe che hanno suonato Putin,"Chi disturba il manovratore, a Mosca e dintorni, passa un guaio serio. Anche se i disturbatori, in questo caso, sono un terzetto di giovanissime contestatrici punk colpevoli di aver inscenato al più una gazzarra di dubbio gusto in una chiesa della capitale per sbertucciare appunto zar Putin. Le tre (che rischiano sette anni di carcere e legittimamente puntano a dimezzare i danni) in apertura del processo che le riguarda hanno pensato bene di chiedere scusa a tutti coloro che si sono sentiti offesi dal loro gesto. Una furbata pensata a tavolino dal loro avvocato Violetta Volkova, visto che nei giorni scorsi l'arciprete Vsevolod Chaplin, 44 anni, capo del dipartimento per le relazioni con la società del patriarcato di Mosca, aveva ammonito che la Chiesa ortodossa non concede il perdono senza il pentimento. E tuttavia con un sottile, beffardo distinguo, le tre ragazzacce hanno mantenuto il punto: se errore c'è stato, ha detto in dibattimento la 22enne Nadezda Tolokonnikova, è stato un errore «dal punto di vista etico. Non siamo contro il Cristianesimo, le nostre motivazioni sono esclusivamente politiche». Un modo per pararsi le terga dalla formidabile incazzatura rimediata dal patriarca Kirill, che ancora fuma d'indignazione per il sacrilegio, e per rivendicare al contempo la battaglia contro lo zar del Cremlino. Maria Alyokhina, 24 anni, un'altra del terzetto, ha aggiunto: «Pensavo che la chiesa amasse tutti i suoi figli, ma sembra che ami solo coloro che amano Putin». E Yekaterina Samutsevich, l'ultima: «Il tema principale dei nostri testi non era certo la Chiesa ortodossa ma l'illegittimità delle elezioni Putin», ha puntualizzato; ma poi non ce l'ha fatta e ha sputato il rospo, puntando il dito contro l'appoggio dato dal patriarca Kirill a Putin. Gliela faranno pagare, questo è certo. E sarà un modo per saldare un vecchio conto, visto che le tre ragazze non sono nuove ad azioni dimostrative e hanno organizzato più volte blitz nella capitale, soprattutto in periodo pre-elettorale. «Pussy Riot» si chiamano. Dove riot sta per rivolta e pussy per quella certa parte anatomica femminile che intuite. Sono punk: il gusto e l'eleganza sono aborriti. Devono rispondere di teppismo aggravato dall'odio religioso; «Ragazze, siamo con voi», gridava una folla di fan che ha fatto ala al loro passaggio. Facce tirate, pallide e dimagrite (sono in carcere da sei mesi) i sorrisi dispensati col contagocce, le tre «pussy» erano certo meno baldanzose di quando, chitarra e minigonne, intonarono nella cattedrale di Cristo Salvatore la preghiera punk «Madre di Dio, caccia Putin». L'opinione pubblica è divisa. Ma la metà degli intervistati ritiene che una pena fra i due e i sette anni per una bazza del genere sia francamente esagerata. É ciò che pensa anche la comunità internazionale, da Amnesty International che chiede l'immediato rilascio delle ragazze fino alla lobby della chitarra, Sting, Peter Gabriel, Red Hot Chili Peppers (di Bono Vox non si hanno notizie). Dmitri Medvedev, il premier, la pensa diversamente: «In alcuni Paesi il loro comportamento avrebbe potuto ricevere una punizione più severa». Forse pensava alla Cina, o all'Afghanistan dei talebani."
"Cosenza, paghe in base al colore della pelle: ai bianchi 10 euro in più","I carabinieri della compagnia di Paola (Cosenza) hanno eseguito un'operazione di contrasto allo sfruttamento dei rifugiati ospitati nei centri di accoglienza con l'esecuzione di due misure cautelari agli arresti domiciliari a carico di due fratelli di Amantea, di 48 e 41 anni, disposte dal giudice per le indagini preliminari del Tribunale di Paola, Maria Grazia Elia, su richiesta della Procura locale. Gli arrestati sono accusati di intermediazione illecita e sfruttamento del lavoro, aggravati dalla discriminazione razziale. Il provvedimento prevede anche il sequestro preventivo dell'azienda e di altri beni mobili registrati di proprietà degli arrestati. Gli elementi raccolti dai carabinieri hanno permesso di accertare che i rifugiati, principalmente provenienti da Nigeria, Gambia, Senegal e Guinea Bissau, venivano solitamente prelevati in una parallela del centro di accoglienza Ninfa marina e portati a lavorare nell'azienda agricola dei due fratelli arrestati. I rifugiati africani si trovavano a lavorare nei campi assieme ad altri lavoratori in nero provenienti principalmente dalla Romania e dall'India, ma la paga variava in base al colore della pelle. I bianchi avevano diritto a 10 euro in più degli africani, prendevano 35 euro al giorno, mentre i secondi venivano pagati solo 25, ovviamente tutto in nero. Le indagini hanno fatto emergere anche le condizioni di lavoro degradanti a cui erano sottoposti i lavoratori in nero: dormivano in baracche, mangiavano a terra ed erano sottoposti a stretta sorveglianza da parte dei due fratelli arrestati."
"Tiki Taka, Pardo: ""Confermata Melissa Satta""","Pierluigi Pardo racconta la prossima stagione di Tiki Taka . Ospite di Estate su canale 5 il conduttore conferma la presenza di Melissa Satta : ""Torniamo il 21 agosto in onda con la prima di campionato. Melissa è di casa, una donna bellissima che rappresenta al massimo le donne tifose e appassionate italiane"". Poi Pardo commenta anche le vicende di mercato, come ad esempio il caso Donnarumma: ""Non è facilissimo da valutare, sicuramente non ha vinto il cuore, almeno non al 100%, i soldi hanno avuto un ruolo importante. Per lo stesso Donnarumma, visto che è così giovane, rimanere al Milan è un’ottima idea, è l’ambiente che lo può proteggere di più. Ha vinto la capacità di fare trattative molto spericolate. Sicuramente quello che è successo lascia un minimo di strascico perché dal punto di vista della comunicazione poteva essere gestita meglio, Donnarumma avrà almeno all’inizio un po’ di pressione in più"". Infine commenta anche il trasferimento di Bonucci: ""C’entra sicuramente l’ambizione di provare a vincere con un’altra maglia, c’entra il progetto del Milan che sta diventando molto ambizioso, forse c’entra anche qualche attrito che sicuramente c’è stato. Con Bonucci la Juve sicuramente perde un giocatore di grande personalità, esperienza e la sua capacità di essere leader, non è facile trovarlo""."
"COMUNALI 2011 Bologna, liste candidati a sostegno di Virginio Merola",L'elenco definitivo delle liste dei candidati al consiglio comunale di Bologna a sostegno di Virginio Merola IDV Franco Grillini (detto Grillo); Gabriele Basilico; Elisabetta Bonfiglioli;Matteo Bortolotti; Luciano Bragaglia; Raffaele Brogna; Eugenio Buonavita; Giuliana Casarini; Pasquale Caviano; Barbara Cecchini;Lucio Cianciullo (detto Cianci); Isabella Claroni;Francesco Coppola; Valerio D'Alessio; Francesco Antonio D'Onofrio; Guerino De Rosa (detto Rino); Sante Di Raimo;Shawky El Sayed; Gianfranco Fagnano; Claudia Ferrari; Daniela Ferrarone; Guido Gambassi; Riccardo Greco; Gianfranco Kolletzek; Salvatore Lumia (detto Rino); Orietta Massaro; Daniela Matacchiera; Giuseppe Merrone; Salvatore Ognibene (detto Salvo); Michele Nunzio Porcelluzzi; Alberta Regazzi; Mauro Roncarelli; Diletta Rusolo; Daniela Russo in Martelli; Natale Vallone; Domenico Trapasso SINISTRA PER BOLOGNA-FEDERAZIONE DELLA SINISTRA Raffaele Salinari; Valeria Donati (detta Valerie); Valerio Evangelisti; Bruna Bellotti; Giuseppe Agrello; Manuela Bellu;Carlo Amabile; Ilaria Bonato; Arturo Bagnoli (detto Nino); Mariarosaria Bonomo; Francesco Bruni; Paola Brunetti; Paolo Busi; Claudia Candeloro; Marco Cappanera; Alessandra Carelli; Mauro Collina; Nicoletta Ciampani; Ottorino Gigliotti; Silvia Federici; Simone Gimona; Liù Fornara; Gabriele Grilli; Irene Labanti; Gian Pietro Montanari; Sara Milazzo; Ciro Rinaldi; Anna Patullo; Vittorio Rosmini; Joanne Nora Maloney; Massimo Ruffini; Monica Manzini; Orazio Sturniolo; Ottavia Tommasini; Giorgio Tinelli; Donato Vena CON AMELIA PER BOLOGNA CON VENDOLA Amelia Frascaroli (detta Amelia); Cathy La Torre; Maria Amigoni; Elsa Antonioni;Stefano Baldazzi; Vincenzo Balzani; Federico Bellotti; Francesco Berti Arnoaldi Veli (detto Checco); Gabriele Bollini;Sisto Carlo Bottoa; Maria Grazia Ceriani; Giorgio Cerri; Lorenzo Cipriani; Abdelaziz Fattah (detto Aziz); Rehana Ferdous; Deborah Gabanelli (detta Beba); Stefano Galetti;Antonio Genovese;Antonietta Laterza; Hugo Remo Luigi Liberi;Azeb Lucà Trombetta; Riccardo Malagoli; Gerardo Martinelli; Aurelia Perini; Mirco Pieralisi; Giorgio Pirazzoli;Carmela Puliatti; Luana Redaliè; Roberta Rinaldi; Fatemeh Sabbahi Iman (detta Sitan);Agateno Santoro; Lorenzo Sazzini; Maurizio Tarantino; Rita Trombini;Paola Ziccone;Nazzarena Zorzella PD Maurizio Cevenini (detto Cev); Marina Accorsi; Gian Mario Anselmi;Leonardo Luis Barcelo Lizana; Marzia Benassi; Ombretta Capitani;Andrea Colombo; Francesco Critelli; Marina D’Alti; Rolando Dondarini; Francesco Errani; Marisa Faraca; Mariaraffaella Ferri; Tiziana Gentili; Maurizio Ghetti; Tommaso Guerini; Marco Guerra; Rossella Lama; Simona Lembi; Sonia Lenzi;Sergio Lo Giudice; Angelo Marchesini; Marilisa Martelli;Claudio Mazzanti;Corrado Melega; Clara Meo; Marianna Mignani;Paolo Natali;Manuel Ottaviano;Tommaso Petrella;Marilena Pillati; Alessandra Salfi; Raffaella Santi in Casali (detta Lalla); Daniela Turci; Paola Vannini; Benedetto Zacchiroli (detto Zac) LAICI SOCIALISTI RIFORMISTI PER BOLOGNA Roberto Alvisi; Piero Alberto Armocida; Donatella Barbieri; Fabrizio Bensai; Pierluigi Biondo; Annarita Bove; Ilario Brini; Ruggero Casarini; Roberto Cavedagna; Bruno Cesari; Luigi Coiro; Sandra Cuppini; Andrea Farina; Stefano Fornassaro; Antonio Franceschini; Giancarla Galazzi; Matteo Gorni; Aldo Iani (detto Jani); Rino Lolli; Roberto Lopane; Paola Mazza; Loris Muzzi; Romano Nascetti; Giuseppe Salvatore Oranges; Giuliana Pancaldi; Pietro Pasqui; Giovanni Patrizi;Carla Pulga;Paolo Sartori;Mirka Signorini; Filippo Simili;Riccardo Stella; Giuseppe Tateo; Luciana Tieghi; Franco Tonelli; Salvatore Tripodi (detto Rino)
Le mani di Mafia Capitale sulle baby squillo,"“Professione Lolita”. È questo il titolo del libro del giornalista Daniele Autieri, appena pubblicato da Chiarelettere, che intende fare luce sul mondo delle baby-squillo , dei giovani spacciatori e ricettatori su cui aveva messo le mani anche Mafia Capitale . “L'idea – spiega il giornalista a Leggo - era dare subito un messaggio chiaro sulle nuove generazioni che rischiano di cadere in un vortice da cui non sanno uscire. Lavorando da giornalista sulla storia eclatante delle baby-squillo dei Parioli , a Roma, ho scoperto che il fenomeno è molto diffuso ”. Il caso più eclatante è quello del fotografo che aveva il suo studio dietro piazza Bologna a Roma e che “ha spinto centinaia di minorenni a farsi fotografare nude, alcune sono state sottoposte a violenze, nessuna ha denunciato. Sono stato io a portare il materiale ai carabinieri”, ha spiegato Autieri. Il fenomeno, secondo il giornalista, è fortemente in crescita e “molte vittime non sanno di esserlo oppure pensano sia lo scotto per successo o ricchezza”. “Il dramma - prosegue Autieri - è che noi, società e anche giornalisti, continuiamo a guardare a queste storie come casi singoli, mentre la criminalità organizzata ha già capito da tempo la portata del fenomeno e ne fa business”. La preoccupazione nasce dal fatto che “molti di questi giovani criminali crescono in famiglie di bravissime persone. Vorrei si aprisse un dibattito. Alcuni di questi giovani saranno la classe dirigente di domani...”, conclude l’autore del libro."
L'under 21 cerca la qualificazione ad Europei e Olimpiadi Ecco i convocati di Di Biagio,"Dopo l'avvicendamento di Conte sulla panchina azzurra e la gran voglia di riscatto di un'intera nazione, che vorrebbe riassaporare i fasti del 2006, è il turno dei più giovani. Gli azzurrini guidati da Di Biagio saranno impegnati in una doppia sfida valevole per l'accesso ai playoff del Campionato Europeo e alla conseguente partecipazione ai prossimi Giochi Olimpici . Le avversarie che proveranno a tener testa alla nostra under 21 saranno Serbia e Cipro, che verranno affrontate rispettivamente all'Adriatico di Pescara e allo stadio Teofilo Patini di Castel di Sangro. Di Biagio punta sul gruppo che ha costruito in quest'anno di lavoro, dando appuntamento ai convocati lunedi 1° Settembre proprio a Castel di Sangro, in Abruzzo. Saranno ben quattro i cagliaritani convocati per il duplice impegno, tra cui - oltre al promettente Murru - tre nuovi acquisti dell'era Giulini: Longo,Criesetig e Cragno. Nella lista dei venticinque anche tre atalantini - Zappacosta, Baselli e Molina - che assieme ai 'sardi' rappresentano quasi un terzo dell'intera rosa. In avanti viene confermato Berardi, oltre al giovane Trotta del Fulham, unico azzurrino impegnato in un campionato straniero. La prima sfida si disputerà sabato 5 Settembre alle ore 21.00, mentre l'ultima gara del girone. quella contro Cipro comincerà alle 17.00. Ecco la lista completa dei convocati: Portieri: Bardi, ragno, Leali Difensori:Antei, Bianchetti, Biraghi, Murru, Romagnoli, Rugani, Sabelli, Zappacosta. Centrocampisti: Baselli, Battocchio, Benassi, Cataldi, Crisetig, Dezi, Molina, Sturaro, Viviani. Attaccanti: Belotti, Berardi, Bernardeschi, Longo, Trotta."
Novità piccante a L'Isola dei famosi,"L'Isola dei famosi raddoppia: non solo Cayo Cochinos, ma anche un'intera isola desnuda , con sei concorrenti in lotta, completamente nudi, per conquistarsi l'accesso all'isola principale, riservato a sole 4 persone. Questa, insieme a una zattera con altri due concorrenti i cui nomi non sono ancora stati rivelati, è la più piccante delle novità dell'undicesima edizione del reality, che prenderà il via il 9 marzo su Canale 5, la seconda targata Mediaset e la seconda condotta da Alessia Marcuzzi. In studio, ad affiancare la conduttrice, tornano anche per quest'edizione Mara Venier e Alfonso Signorini, così come è confermato Alvin come inviato in Honduras. Alessia Marcuzzi: ""Vi racconto la nuova Isola"" Tra le novità anche un 'post isola' affidato a Piero Chiambretti, che il giorno dopo la trasmissione, che andrà in onda tutti i lunedì per 14 settimane, ospiterà nel suo 'Grand Hotel' ""gente che va gente che viene dall'Isola"". ""È un anticipo d'estate, una Sardegna fuori stagione, con gli stessi vip - ha scherzato Chiambretti - e le stesse facce di chi vuole farsi vedere, consacrarsi"". Piero Chiambretti e il ""post-Isola"""
"A Natale torna il ""tesoretto"" dei regali sbagliati","Quanti errori sotto Natale, alzi la mano chi non ha mai fatto o ricevuto un regalo sbagliato. Per le Feste del 2011, riporta una ricerca Tns, gli italiani hanno scartato doni indesiderati per un valore totale di 754 milioni di euro. E subito dopo averli aperti li hanno fatti fruttare, rivendendoli. Anche quest'anno, secondo eBay, saremo tra i più veloci d'Europa a riciclare i regali. Il 7 gennaio infatti sarà il giorno clou per rimettere sul mercato il maggior numero di oggetti sgraditi, doppi o di taglia sbagliata. In cima alla lista ci sono abbigliamento, accessori e computer, poi vengono libri, ricambi auto, gioielli e dvd. Il sito di aste online ha fatto la classifica dei riciclatori più attivi e veloci. Mentre tedeschi, spagnoli e inglesi aspetteranno a rivendersi i regali fino alla fine del mese di gennaio, gli italiani, come i francesi, non si daranno neppure il tempo di smaltire i cenoni che già si sbarazzeranno della zavorra. Il giorno dopo l'Epifania saranno online per cercare di racimolare qualche soldo. Sempre meglio che buttare via i doni inutili o accumularli nell'armadio: anche il riciclo in fondo è un'arte. E magari con i soldi raccolti si riesce pure a comprarsi il regalo desiderato ma che sotto l'albero non c'era. Volete sapere se parenti e amici hanno gradito il vostro ""pensiero"" per loro? Fatevi un giro delle inserzioni il 7 gennaio."
"Gran Bretagna, esce libro con ricette del Titanic","Prima di morire, i passeggeri di prima classe del Titanic avevano mangiato un filet mignon accompagnato da foie gras, mentre quelli di terza classe si erano dovuti accontentare di una minestra di verdura con un pò di biscotti: è quanto rivela la pronipote di uno dei violinisti dell'orchestra del transatlantico, che ha compilato un libro contenente tutte le ricette dei pasti serviti a bordo della nave prima del suo tragico naufragio nell'aprile del 2012. Yvonne Hume, questo il nome dell'ex ristoratrice, autrice di 'RMS Titanic: Dinner is Served', era rimasta incuriosita dai menù mentre compiva alcune ricerche sulla morte del bisnonno, uno dei pochi musicisti che si misero a suonare sul ponte della nave per calmare la gente mentre donne e bambini venivano caricati sulle scialuppe di salvataggio. Ogni ricetta è accompagnata dalla data e dalla classe in cui il piatto era stato servito. «È un tema quasi romantico», ha dichiarato l'autrice aggiungendo: «Ci sono tante associazioni di appassionati del Titanic in tutto il mondo e queste persone ora si potranno incontrare per serate a tema». Le ricette della Hume serviranno anche da spunto ai cuochi di una nave da crociera che il 12 aprile del 2012, due giorni prima del centesimo anniversario del naufragio, salperà compiendo lo stesso viaggio del Titanic ed i suoi 1.300 passeggeri gusteranno gli stessi piatti, dalle ostriche del menù di prima classe, al nasello della seconda classe, fino al ragù di carne ella terza classe. Il viaggio durerà 12 giorni, molto più a lungo quindi di quello del Titanic. Il 60% dei biglietti - dalle suite da 6.000 sterline alle cabine da 2.650 - è già stato venduto. Nel 1912, la Millionairès Suite, la più costosa del Titanic, costava 4.500 dollari, circa 112.000 dollari attuali, mentre un posto in terza classe costava soltanto 36 dollari."
"Afghanistan, 15enne rifiuta la proposta di matrimonio: sgozzata","La sua ""colpa""? Si era rifiutata di sposare un pretendente . Per questo motivo, una adolescente afgana è stata sgozzata mentre tornava nella sua casa nella provincia settentrionale di Kunduz. Il cadavere della 15enne è stato trovato in un campo nel distretto di Imam Sahib. ""Nell’ambito delle indagini - ha spiegato il commissario di polizia Nizamuddin Hakimi - sono state arrestate due persone"" . I due uomini arrestati oggi in Afghanistan sono accusati di aver sgozzata la giovane, la cui famiglia aveva respinto una richiesta di matrimonio da parte di uno di essi. Secondo la ricostruzione fatta da fonti vicine alla polizia, la ragazza è stata ammazzata mentre stava portando dell’acqua da un fiume a casa sua, nel villaggio settentrionale di Kunduz. ""I due uomini l’hanno aggredita e le hanno tagliato la gola"" , ha spiegato all’ Afp Sayed Sarwar Hussaini, portavoce della polizia di Kunduz, facendo sapere che i due aggressori sono stati arrestati. Uno dei sospetti aveva chiesto la mano della vittima alla sua famiglia, che aveva però rifiutato. Il mese scorso, nella provincia occidentale di Herat, una ragazza di 20 anni è stata decapitata perché si era rifiutata di prostituirsi, come aveva ordinato la suocera, con il conseguente arresto di quattro persone, fra cui il marito, la madre di questo, un parente e l’autore materiale della decapitazione."
La banca sarà più intelligente,"L'intelligenza artificiale, in banca, non sostituirà quella umana». È questa la conclusione a cui conduce un recentissimo studio che analizza le profonde trasformazioni dettate dalla rivoluzione digitale nel mondo finanziario e bancario in particolare. Titolata «The Power of People», la ricerca è stata realizzata da HSBC, una delle più grandi banche al mondo. L'incipit del report è illuminante: «L'intelligenza più importante non è quella artificiale». Cosa vuol dire? Che non si potrà mai fare a meno del fattore uomo, che non si potrà mai abdicare ogni funzione alla tecnologia. Questo, però non tragga in inganno: i cambiamenti arriveranno e saranno radicali. Anzi, sono già in corso. Lo studio, infatti, spiega come le funzioni che i bancari avranno nel prossimo futuro saranno estremamente diverse dai modelli odierni. Ci saranno nuove professionalità deputate all'uso diretto della tecnologia, ma, al tempo stesso, verrà riconosciuto un ruolo fondamentale e centrale, a quello che lo studio, chiama Universal Service Advisor. Si tratta di operatori altamente specializzati nel rapporto con la clientela, estremamente preparati dal punto di vista dei prodotti, capaci di entrare in empatia con i clienti e di comunicare correttamente con loro. Consulenti in grado di svolgere quel rapporto fondato sulla creatività e la relazione, sulla curiosità e sulla comunicazione, ed in particolare sulla fiducia. Ma per questo è indispensabile essere preparati. Come cita la ricerca: «Ci vorranno molti anni prima che le scuole e le università presentino laureati ben addestrati in queste nuove competenze. Così, in un'epoca di cambiamenti ad alta frequenza, l'apprendimento e la crescita professionale devono diventare una ragione di vita». Quante banche, già alle prese con la rivoluzione digitale, stanno preparando correttamente i loro addetti invece che preoccuparsi esclusivamente della loro sopravvivenza? In tanti resteranno indietro e spariranno dal mercato. E sarà il mercato a scegliere. Tra chi è pronto e chi non lo è, tra chi sarà in grado di tutelare e gestire i risparmi e chi non potrà più farlo. leopoldo.gasbarro@me.com"
Il governo bastona i pensionati: tagliate 50mila quattordicesime,"Via la quattordicesima a 50mila pensionati perché non ne hanno più diritto. Agosto nero per migliaia di anziani che da otto anni erano abituati a ricevere una mensilità extra estiva. Dopo un primo rinvio di luglio, l'Inps ha deciso di sospendergli gli assegni perché da una verifica «non risultano avere i requisiti reddituali per accedere al beneficio». La vicenda è questa. Nel 2007 il governo istituisce la quattordicesima mensilità per alcuni pensionati. I limiti sono stretti. Si tratta di un'integrazione studiata per chi ha un reddito basso (inferiore ai 9.786 euro) e almeno 64 anni di età. Una mensilità vera per questa fetta di anziani, che va, all'incirca, dai 300 ai 500 euro. A luglio la prima brutta sorpresa. Circa 80mila pensionati non hanno ricevuto l'assegno. Motivi tecnici, si disse. L'Inps, si legge nelle cronache, ha avuto un problema al sistema informatico e gli aventi diritto dovranno produrre di nuovo la documentazione. Quindi la dichiarazione dei redditi per chi la presenta altrimenti attraverso il modello Red, che si compila online. Negli ultimi giorni a giornali e sindacati sono arrivate le segnalazioni di anziani che hanno compilato il modulo ai Caf, ma non hanno comunque ricevuto l'assegno. Si tratta di una minoranza, secondo l'Inps. A luglio, ricostruisce l'istituto, erano già state erogate 1,9 milioni di quattordicesime, contro quelle del 2014 che erano 2,2 milioni. La differenza si spiega con «l'assenza di reddito dichiarato dal 2012 in poi». La gran parte di queste 183mila pensioni escluse per mancanza di dati sono state esaminate in luglio, e a settembre l'assegno è arrivato a 104mila pensionati per i quali «erano presenti le dichiarazioni reddituali del 2012 o 2013, ma non erano ancora elaborate». Queste sono le vittime del famoso errore, quindi. I restanti 80mila senza quattordicesima sono stati invitati a presentare il modello Red alla sede Inps locale. Di questi, fino a ieri, circa 26.300 hanno passato l'esame e riceveranno l'assegno. Ma «le rimanenti, poco più di 50mila posizioni, non risultano avere i requisiti reddituali per accedere al beneficio». Niente quattordicesima per 50mila, quindi, né a settembre né nei prossimi mesi. Salvo errori. L'Inps in questo senso si dichiara disponibile a valutare ogni possibile «caso isolato di mancata ricostruzione» del reddito. Delusione che si somma a quella di chi si aspettava di incassare l'adeguamento all'inflazione perso con la riforma Monti e riconquistato grazie alla sentenza della Corte costituzionale, ma ad agosto non ha ricevuto niente. Anche in questo caso giornali e sindacati sono stati inondati da segnalazioni. Nella maggior parte dei casi, si tratta di pensionati che si trovano vicino alla soglia massima, sei volte il trattamento minimo. Soglia che cambia a seconda dell'anno. Ad esempio, nel 2012 erano 2.886 euro mensili. Le pensioni, insomma, sono destinate a restare in cima all'agenda della politica. Anche perché il governo intende mettere mano alla riforma Fornero con la legge di Stabilità. Anche se, probabilmente, con un provvedimento ad hoc. Man mano che l'appuntamento si avvicina diventa più chiaro che il governo intende fare l'operazione a costo zero. Quindi l'introduzione di maggiore flessibilità nei requisiti per l'uscita sarà pagata dagli stessi pensionati in termini di tagli all'assegno. Le ipotesi in campo sono un ricalcolo contributivo delle pensioni in questione o un taglio, fino al 30%. Troppo, per i sindacati. di Antonio Signorini Roma"
"New York, a 12 anni finisce in manette per una scritta sul banco","Maniere forti, a dir poco. O meglio tolleranza zero, quella che ha reso famoso l'ex sindaco di new York Rudolph Giuliani. Tutte espressioni più che azzeccate per il caso che ha avuto come teatro proprio la Grande Mela. Alexa Gonzalez, una studentessa di 12 anni di una scuola del Queens, è stata arrestata per aver scritto sul banco di scuola con un pennarello. Nessuna frase razzista, né minacce integraliste, nemmeno parolacce. Alexa aveva solo scritto: «Voglio bene ai miei amici Abby e Faith. Lex 2/1/10». Addirittura un messaggio d'affetto. Eppure la ragazza è stata portata via in manette come una criminale. Tutto è successo mentre era in corso la lezione di spagnolo e gli alunni aspettavano che la professoressa riconsegnasse i compiti. Quando l'insegnante è passata davanti alla fila di Alexa, si è accorta che la bambina stava scrivendo sul banco. Punizione esemplare. È stato chiamato il preside, è arrivata la polizia. In un batter d'occhio Alexa è stata ammanettata. «Non potevo crederci, mi hanno messo le manette ai polsi». Gli agenti l'hanno trascinata fuori dalla scuola davanti agli amici e ai professori. «Non mi meritavo questo, le scritte potevano essere facilmente cancellate», ha raccontato Alexa. Poi tre ore nel distretto di polizia. Fino a quando la madre non è venuta a riportarla a casa. Maraima Carncacho, 49 anni, una contabile, è rimasta traumatizzata quasi quanto la figlia per la reazione della scuola e dei poliziotti. «Tutta questa situazione è stata come un incubo. Ho visto la mia bambina in lacrime, vomitare per la paura». Alexa è stata sospesa dalla scuola, la Junior High School di Forest Hills. Ma in classe non ci tornerebbe neanche se potesse. La sua punizione, ammettono adesso i funzionari del comune, è stata eccessiva. E il suo arresto un errore. «Stiamo cercando di ricostruire i fatti», ha detto David Cantor, portavoce del dipartimento di Istruzione di New York. «Basandoci su quello che abbiamo raccolto finora, l'arresto della bambina è stato chiaramente un errore». «Anche se ci viene richiesto di effettuare un arresto, il buon senso deve prevalere in ogni situazione, e bisogna valutare se una punizione del genere sia davvero necessaria», ha detto Paul Browne, un portavoce della polizia."
"""Nel sonno dimentichiamo i ricordi inutili"", la scoperta dei ricercatori","Lo ""smart forgetting"" è un fenomeno che consente ai ricordi inutili accumulati nella memoria di ""sgofiarsi"" durante il sonno per lasciare spazio alle nuove esperienze. Così si dimentica in modo intelligente per ottimizzare il consumo energetico del cervello ed è stato osservato nei topi dove la maggior parte delle connessioni tra neuroni (sinapsi) si rimpicciolisce in media del 20% nel sonno. Come riporta Huffington Post , infatti, la scoperta è stata pubblicata su Science dal gruppo di ricerca di Chiara Cirelli e Giulio Tononi all'Università del Wisconsin, a cui ha collaborato anche Michele Bellesi dell'Università Politecnica delle Marche. ""Secondo l'ipotesi ipotesi di Cirelli e Tononi - racconta Bellesi all'ANSA - l'interazione con l'ambiente durante la veglia determina un progressivo potenziamento delle sinapsi, perché apprendiamo continuamente cose nuove anche senza accorgercene, mentre il sonno al contrario serve a depotenziarle, per farle tornare a livelli energeticamente più sostenibili e per permetterci di imparare ancora nuove cose il giorno successivo. Grazie a questo studio, siamo riusciti per la prima volta ad ottenere la prova visiva di questo fenomeno"". I ricercatori hanno misurato e ricostruito quasi 7.000 sinapsi prelevate dalla corteccia sensoriale e motoria dei topi prima e dopo il riposo utilizzando un microscopio elettronico 3D costruendo così ""il più grande database di sinapsi al mondo"". Dopo quattro anni di lavoro ""lungo e meticoloso - prosegue Bellesi - abbiamo verificato che otto sinapsi su dieci (soprattutto quelle piccole e medie) si rimpiccioliscono in modo proporzionale alle loro dimensioni, mentre quelle più grandi, che conservano le informazioni più importanti, rimangono stabili"". Adesso si intende indagare sugli effetti scatenati a livello cellulare dalla carenza di sonno e dagli alterati ritmi di sonno-veglia tipici della vita moderna."
Merkel[NOTE][/NOTE] e Steinmeier: più duetto che duello il faccia a faccia in tv,"BerlinoChi si attendeva scontri e scintille è andato deluso. Il rituale duello televisivo tra i due candidati che si contendono la guida della Germania nella prossima legislatura, l'attuale cancelliera Angela Merkel, leader della Cdu, e il suo sfidante il socialdemocratico Frank-Walter Steinmeier, vice-cancelliere e ministro degli Esteri, si è svolto in un clima pacato, di reciproco rispetto nonostante le molte differenze, senza attacchi personali e colpi bassi. E del resto non poteva andare che così. Negli ultimi quattro anni i due avversari di oggi hanno fatto parte dello stesso governo, la «grossekoalition», condividendo le stesse responsabilità, sforzandosi di accentuare più i punti di convergenza che di frizione. Un clima di improvvisa litigiosità, fortemente sconsigliato dagli esperti di immagine, sarebbe stato poco credibile e dannoso per entrambi. Secondo i primi giudizi dei commentatori tedeschi, più che un duello è stato un duetto durato novanta minuti, dalle 20,30 alle 22, andato in onda su quattro canali con regole ferree e preconcordate. Non più di un minuto e mezzo per ogni risposta, entrambi i candidati in piedi dietro un leggio su cui erano ammessi solo penna e carta, massima segretezza sulle domande poste da quattro intervistatori, addetti stampa delle due parti in regia per vietare eventuali immagini sgradite: una precauzione resasi necessaria dopo che al precedente duello televisivo nel 2005 si era visto l'allora cancelliere Schroeder assumere espressioni di divertita sufficienza mentre parlava Angela Merkel come per sottolineare che tra i due il più competente ed esperto era lui e non lei. Quelle immagini hanno più nociuto che giovato a Schroeder perché dai sondaggi è risultato che l'elettorato femminile non ha affatto gradito le sue occhiate al cielo in segno di superiorità nei confronti della prima donna candidata alla Cancelleria. Questa volta comunque le parti si sono invertite. Angela Merkel, in tailleur pantalone nero ravvivato da una collana di corallo, è partita in vantaggio. In caso di una elezione diretta alla carica di Cancelliere otterrebbe il 60% dei consensi. Steinmeier, in grisaglia antracite che ne accentuava la formazione di tecnocrate prestato alla politica, non raggiungerebbe il 20%. Ma entrambi più che sulla loro persona hanno puntato sui programmi. Fin dalle prime battute i due candidati hanno sottolineato l'esigenza di una cambiamento. Ma mentre la Merkel ha indicato una formula precisa per il cambiamento, una coalizione di centrodestra con i liberali, Steinmeier è apparso in difficoltà perché l'unica possibilità per conquistare la Cancelleria sarebbe un'alleanza non soltanto con i Verdi ma anche con la Linke, il partito di estrema sinistra che una parte dei socialdemocratici vede come il fumo negli occhi. Nonostante la mancanza di asprezze polemiche, le differenze nei programmi sono apparse evidenti. In politica estera Steinmeier ha annunciato un piano per il ritiro dei reparti tedeschi dall'Afghanistan entro la prossima legislatura. E qui c'è stato un momento di tensione perché la Merkel ha ricordato che appena pochi giorni fa lo stesso Steinmeier aveva assicurato la continuazione dell'impegno tedesco in Afghanistan. In politica economica uno dei cavalli di battaglia dei socialdemocratici è uno stipendio minimo garantito per tutti i lavoratori. Per la Merkel la politica salariale deve rimanere di competenza di imprenditori e sindacati. Contrasti anche sulla politica energetica. Per Steinmeier tutte le centrali nucleari devono essere chiuse mentre la Cancelliera si è detta favorevole ad uno sviluppo contenuto dell'energia nucleare. I sondaggi della vigilia segnalavano una quasi maggioranza assoluta per la coalizione di centro-destra. Bisogna ora attendere i nuovi sondaggi per sapere cosa è cambiato dopo il duello: le prime rilevazioni a caldo segnalano un sostanziale pareggio tra i candidati."
"Monica Bellucci, tango hot e baci a Cannes","Momenti sexy e glamour al Festival di Cannes nella sua giornata di apertura. Merito di Monica Bellucci , che in questa edizione della kermesse cinematografica svolge il ruolo delicato di madrina. Madrina che peraltro ha incantato tutti ieri, dopo un red carpet entusiasmante e prima della proiezione di un film fuori concorso, ""Les Fantômes d'Ismaël"". Bellucci ha improvvisato un tango con l'attore Alex Lutz , per poi abbandonarsi con lui in un bacio che ha stupito il pubblico. Bellucci indossava un abito dark blue di Dior, con una scollatura profonda che le metteva in risalto il giunonico seno. L'abito era composto da gonna e corpetto senza spalline ed era avvolto nel tulle, che copriva anche le braccia dell'attrice simbolo della bellezza italiana nel mondo. Di recente, Bellucci ha rilasciato un'intervista a ""F"" in cui ha promesso maggiore sicurezza e audacia nel suo ruolo da madrina a Cannes. Stando a quello che è accaduto ieri, tale promessa è stata rispettata. "" Non sono un animale da diretta tv - aveva dichiarato - Ma stavolta voglio viverla con piacere "". Attualmente Monica Bellucci è al cinema con ""On the Milky Road - Sulla Via Lattea"" di Emir Kusturica , mentre la settimana prossima sarà rilasciato ""Twin Peaks 3"" che la vede nel cast, per un ruolo ancora top secret. Monica Bellucci sexy al Festival di Cannes"
Morto il giornalista Arrigo Petacco,"Aveva la storia nel cuore Arrigo Petacco , scomparso oggi all'età di 89 anni nella sua casa di Porto Venere (La Spezia). Aveva iniziato a lavorare come giornalista a ""il Lavoro"", quotidiano di Genova diretto da Sandro Pertini. Non si era fermato al giornalismo, scrivendo decine di libri e curando la realizzazione di numerose inchieste tv. Tra il 1986 e il 1987 diresse il quotidiano ""La Nazione"". Diresse anche il mensile ""Storia Illustrata"". Nella sua lunga carriera da scrittore aveva sceneggiato vari film e realizzato numerosi programmi televisivi, in particolare con la Rai. Nella sua attività giornalistica Petacco intervistò alcuni protagonisti della Seconda guerra mondiale. Nel 1983 vinse il Premio Saint Vincent grazie alle sue inchieste televisive e nel 2006 il Premio Capo d’Orlando. Dal suo romanzo biografico dedicato all’ufficiale della polizia Usa Joe Petrosino , che combattè contro la mafia, nel 1972 fu tratto uno sceneggiato televisivo, mentre nel 1977 Pasquale Squitieri girò ""Il prefetto di ferro"", tratto dall’omonimo romanzo di Petacco. Nella sterminata bibliografia molti i titoli su Mussolini e il fascismo: da Dear Benito, Caro Winston a L’Archivio segreto di Mussolini. L’ultima opera, insieme a Marco Ferrari, risale allo scorso anno ed era incentrata sulla sconfitta di Caporetto a un secolo di distanza. Petacco lascia le figlie Carlotta, consulente editoriale e Monica, caporedattore del Tg2."
"Puglia, il patto segreto tra centristi e sinistra","Roma - Spira vento di sud-est, che per i marinai vuol dire aria mefitica, bizze di maltempo, malumori psicologici. Vento pugliese, visto che la cronistoria delle Regionali più avvelenate della storia trovano in Bari e nella sua stralunata campagna elettorale l’epicentro. Una summa di quanto potrà verificarsi su scala nazionale, a partire dall’influenza che sul voto avranno le inchieste giudiziarie. Ma il cammino elettorale non comincia certo dalle inchieste, semmai da una guerra di tutti contro tutti, nel centrodestra come nel centrosinistra, animata da interessi d’affari e persino da un folto traffico di escort, come in un’ultima frontiera d’oriente nella quale sia normale attendersi la peggiore insidia dal migliore amico. E così è stato, nel costante tentativo del Pd di affossare il nascente fascino personale del governatore. Un «Berlusconi comunista», come qualcuno ha cercato di dipingerlo: personaggio multiforme e per nulla a digiuno di politica concreta, eppure capace di tramutarsi in poeta e capopopolo, masaniello e capofila degli onesti, persino a dispetto della sua giunta falcidiata da arresti e sospetti. Nichi Vendola ha però saputo prevedere il ciclone giudiziario e volgerlo in suo favore, tanto da far dire al suo (per modo di dire) «gemello» Franco Giordano che per una volta «la politica ha preceduto i magistrati». Quando, cioè, il presidente ha rovesciato autonomamente la propria giunta «scacciando i mercanti dal tempio», come amano ripetere i fan. Ma il governatore, mentre gli altri facevano gli affari, dov’era? Probabilmente a tessere la tela per tenere in vita il sogno di Sinistra Ecologia e libertà ed essere rieletto. Rigoglioso, tanto per fare un esempio, è stato il suo rapporto con il sindaco di Lecce ex An, Adriana Poli Bortone. Entente cordiale fatto di aiuti e contraccambi, e manifestato dalla pervicace volontà della Poli Bortone di restare in corsa, sostenuta da Udc, ben consapevole che i propri consensi rischiano di vanificare la rincorsa del centrodestra. Fino all’anno scorso, non era neppure escluso che il sindaco di Lecce, fondatrice di un movimento personale (Io Sud), potesse dare l’appoggio a Vendola. Nonostante «l’ottimo rapporto personale» vantato ancora ieri dalla Poli Bortone nei confronti di Berlusconi («lo andrò a trovare dopo il voto»). Che dire, poi, dei veleni interni al Pd? Il tentativo di Massimo D’Alema di azzoppare Vendola sarà inscritto tra gli atti più temerari e improvvidi dell’ex premier. Persino il sindaco di Bari, Michele Emiliano, l’altro giorno ha ammesso che «a Vendola gliene abbiamo fatto di tutti i colori, ma sono pentito e gli voglio un gran bene». Un sentimento (unito alla difficoltà d’esser già sindaco) che è stato capace di mandare all’aria il piano originario di D’Alema, che aveva chiesto al popolarissimo ex magistrato barese di impegnarsi in prima persona contro il governatore. È stata la rinuncia di Emiliano a causare la frettolosa candidatura Boccia, umiliata da Vendola alle primarie del Pd. Ma ora nuovi veleni si agitano nel fronte che dovrebbe sostenere il presidente uscente, e si dice che una parte dei moderati del Pd finirà per votare Rocco Palese, che nei sondaggi tallonerebbe Vendola. Possibile un altro clamoroso harakiri? D’Alema nega: «Se Vendola vince, come io penso, noi vinciamo con lui e il Pd sarà il maggior partito di governo della Puglia: per quanto possa avere una mente arzigogolata, io non arriverei mai a certi arzigogoli. Non ho mai visto uno che si dispiaccia di vincere le elezioni... sono scemenze». Che sia una scemenza è probabile, ma che il successo di Vendola smentisca proprio qualche arzigogolo di Massimo - l’ha definito un «leader territoriale» - è un fatto. Capace di terremotare il già terremotato partito di Bersani."
La battuta di Gattuso su Piatek che fa sorridere i tifosi del Milan,"Il gol. E tanto lavoro sporco per la squadra. Sono gli ingredienti della ricetta firmata dallo chef polacco che sta facendo sognare i tifosi del Milan . Si tratta naturalmente di Krzysztof Piatek , autore di 6 gol nelle quattro partite da titolare giocate in maglia rossonera. Uno score incredibile. Basti pensare che Gonzalo Higuain, il suo predecessore, aveva segnato lo stesso numero di reti in tutto il girone d'andata. Numeri che la dicono lunga sul talento classe 1995, il cui cartellino è stato acquistato a gennaio dal Genoa per 35 milioni più bonus. ""Oggi ne vale almeno 80"", ha detto il dirigente rossoblù Perinetti. Insomma, il dg rossonero Leonardo ci ha visto bene. Lo sa anche Rino Gattuso . Da quando il centravanti della nazionale polacca è sbarcato a Milanello, i risultati della squadra sono decisamente migliorati e la qualificazione in Champions League è diventata improvvisamente un obiettivo largamente alla portata. Anche con l'Atalanta, Piatek ha segnato una doppietta. Normale che il tecnico rossonero, al termine del match dell'Atleti Azzurri d'Italia, abbia speso parole di elogio nei confronti del suo giocatore. Lasciandosi scappare una battuta che ha fatto sorridere tutti. ""Ci sta dando una grandissima mano"", ha esordito Gattuso . ""È un giocatore di poche parole, un ragazzo serio che non vede l'ora di giocare. Si rompe le scatole a riscaldarsi. Non è una questione di poca professionalità, vuole solo scendere in campo per fare gol. Vive per il gol . In questo momento ci sta dando tantissimo, segna e si sacrifica molto. È bravo a ricucire quando vogliamo essere corti"", le parole del tecnico rossonero. Che poi ha parlato anche di Paquetà : ""Come Piatek, anche il brasiliano sta lavorando con grande professionalità e la condizione fisica, oltre al momento positivo della squadra, li ha aiutati a inserirsi bene. Ma non dobbiamo pensare di essere diventati dei fenomeni. Non abbiamo fatto nulla, venerdì giochiamo contro l'Empoli: bisogna vincere"". Infine la divertente battuta su Piatek. ""Krzysztof è come quei bambini che dicono 'Mamma, mamma, mamma'. Lui invece grida 'Gol, gol, gol'"". Risate dei giornalisti presenti in sala stampa e dei tifosi rossoneri che hanno assistito alla conferenza. E la consapevolezza che il Milan abbia trovato, alleluja, il più grande attaccante dai tempi di Zlatan Ibrahimovic ."
"Vanessa Incontrada, complimenti social ai Wind Music Awards","Un'ondata di complimenti su Twitter ha travolto Vanessa Incontrada durante la trasmissione dei Wind Music Awards di ieri sera. Sembra un ricordo lontano la scorsa edizione della kermesse, quando l'attrice e conduttrice fu aspramente criticata per la forma fisica curvy . Un tubino nero molto scollato ha incorniciato un fisico mozzafiato e il décolleté esplosivo della spagnola. E sui social network sono piovuti una serie di status entusiastici. "" Dite quello che volete voi sui canoni di bellezza ma #vanessaincontrada è sempre bellissima "" scrive qualcuno, forse ricordando come l'anno scorso fosse stata invece oggetto di body shaming per essersi mostrata in una forma lievemente più rotonda rispetto al solito - tanto che alcuni hanno pensato alla possibilità di una gravidanza. "" Comunque Vanessa Incontrada è un'icona di femminilità assoluta - scrive un altro utente, argomentando - Imperfetta forse, con difetti, e la sua bellezza sta proprio nel non voler sembrare un'eterna ventenne. Senza nascondere il tempo che passa è clamorosa "". Talvolta sembra che i fan sui social non si accorgano del tempo che passa: accade molto spesso infatti che le donne del mondo dello spettacolo vengano colpite da questo fenomeno, ma neppure i maschietti, da Gabriel Garko a Johnny Depp, ne sono esenti. Tra l'altro, Vanessa Incontrada lo scorso anno rispose a tutte le critiche con un semplice messaggio su Instagram. "" La felicità è sentirsi amata "" scrisse la conduttrice, e in molti ritennero che si riferisse alla difesa da parte del collega Carlo Conti , che aveva commentato "" Sei l'artista più bella, brava e professionale con cui io abbia mai lavorato. Continua così e non ti curar di loro "". E finisce così la prima puntata dei #WMA18 con la nostra Queen #VanessaIncontrada pic.twitter.com/kBXAsyMj9p — Maria Chiara (@mariaachiaraa) 5 giugno 2018 Vanessa Incontrada, le foto dell'attrice"
Il James Bond interpretato da Craig è stato quello con meno partner,"Spia letale e sciupafemmine. È da sempre l'immagine che accompagna l'agente segreto più famoso del mondo. Bond, James Bond . Ma l'agente interpretato da Daniel Craig è quello che ha avuto meno relazioni sessuali. Mentre nelle sale esce il nuovo capitolo della saga, ""Spectre"" L' Economist si è divertito a calcolare Martini, uccisioni e conquiste di tutti i Bond apparsi sul grande schermo. Dall'analisi si è scoperto che Craig è quello che ha meno incontri piccanti ma quello che beve di più, molto più di Roger Moore. Tra i più fortunati sotto le coperte ci sono gli storici Sean Connery e Moore ma anche lo sconosciuto (e dimenticato) George Lazenby che interpretò 007 nel 1969 dopo il primo addio di Connery. L'agente con il grilletto più facile invece è stato Pierce Brosnan mentre al contrario il più ""pacifista"" e il Bond interpretato da Timothy Dalton alla fine degli anni '80."
"Sentenza su Pomigliano, la Fiom attacca la Fiat: ""Non firmiamo l'accordo""","Torino - Il Tribunale di Torino ha ritenuto legittimi gli accordi di Pomigliano. Ma le tute blu della Cgil non ci stanno e vanno avanti nella battaglia. ""Questo non comporta nè la necessità della Fiom di sottoscriverli, cosa che non faremo, nè impedisce ai singoli lavoratori, che lo vorranno fare, di intentare cause individuali per ottenere la piena tutela dei propri diritti"", tuona il leader della Fiom, Maurizio Landini, dopo la sentenza sul ricorso. La Cgil non arretra Landini sottolinea che è ""fallito il tentativo della Fiat, attraverso le newco e gli accordi separati, di tenere la Fiom, i suoi delegati ed i suoi iscritti fuori dalle sue fabbriche"". Il Tribunale ha ""condannato la Fiat per comportamento antisindacale e gli ha ordinato di riconoscere alla Fiom-Cgil tutta la disciplina prevista dallo Statuto dei Lavoratori. Si ripristina così - evidenzia - la libertà sindacale e il diritto di chi lavora di scegliere il proprio sindacato"". Sulla possibilità di intentare cause individuali, Landini assicura, inoltre, che ""la Fiom-Cgil darà tutto il sostegno necessario"". E parla di ""una buona notizia per le lavoratrici e i lavoratori della Fiat"". Ma le altre sigle del sindacato non sono d'accordo. ""La Fiom non ha nulla di che essere soddisfatta dalla sentenza di Torino"", replica il segretario generale della Fim-Cisl, Giuseppe Farina, secondo cui ""la sentenza è un indubbio successo del sindacato metalmeccanico unitario Fim e Uilm e la sconfitta di chi nell’industria e nel sindacato metalmeccanico ha fatto in questi anni solo politica e ha smesso di occuparsi concretamente degli interessi dei lavoratori metalmeccanici""."
"Treni, a febbraio aumenti del 10% Subito i bonus-ritardi ai pendolari","Arrivano gli aumenti per i pendolari, anche se per attutire il colpo si procederà per gradi. Il primo rincaro scatterà a partire dal primo febbraio, con un aumento del 10 per cento su prezzo del biglietto e abbonamenti. La seconda tranche di rincari arriverà a maggio, con un ulteriore aumento del 10 per cento. Tra le note positive, il biglietto integrato treno più autobus e metro, che dovrà essere garantito prima di procedere ai previsti aumenti di maggio. Inoltre, biglietti e abbonamenti speciali per famiglie, che consentiranno ai genitori di far viaggiare gratis i figli fino ai 14 anni. le decisioni sono state formalizzate nel corso della giunta regionale di ieri. Il nuovo anno debutta con un altro zuccherino, il bonus sconto del 10 per cento sull’abbonamento mensile di gennaio offerto ai pendolari per risarcirli dei disagi subiti a causa del nuovo orario invernale, che ha soppresso e cambiato fermate, causando ritardi e difficoltà. Il bonus riguarda i viaggiatori Trenitalia-Le Nord, ma saranno più fortunati coloro che ricadono nel braccio operativo le Nord: per loro, infatti, il bonus scatterà in automatico subito, nel momento in cui acquisteranno il nuovo abbonamento mensile per il mese di gennaio. Raffaele Cattaneo, assessore regionale ai Trasporti, preferisce vedere il bicchiere mezzo pieno: «Se si considera la situazione iniziale, che avrebbe rischiato di infliggere un colpo durissimo e insostenibile al Trasporto pubblico locale, siamo riusciti a ottenere un importante risultato: nessuno spenderà per spostarsi in Lombardia più di 85 euro al mese». Inoltre, aggiunge Cattaneo, «non ci sarà nessuna riduzione dei servizi, la manovra tariffaria sarà ragionevole e al di sotto di quella inizialmente ipotizzata». A botta calda, quando sono arrivati i primi numeri della manovra, si era parlato di tagli fino a 300 milioni di euro e di aumenti del 25 per cento. I tagli sono stati ridotti a 99 milioni e gli aumenti al 20%. Una parte dei fondi ripristinati sarà utilizzata - assicurano dalla Regione - per il miglioramento del servizio e l’ammodernamento dei binari. L’assessore Cattaneo ringrazia Palazzo Chigi: «Il lavoro svolto in questi mesi con il governo, cui rivolgo il mio apprezzamento per aver ascoltato la voce delle Regioni, ha prodotto gli esiti sperati con una riduzione dei tagli al Trasporto al di sotto del 10% dall'oltre 30% iniziale». Cattaneo non nega certo l’impatto degli aumenti: «È vero che ci sarà una manovra, l'unica per tutto il 2011, che ci costringe ad un adeguamento delle tariffe, ma contemporaneamente abbiamo introdotto il biglietto e l’abbonamento unico per viaggiare sul Tpl di tutta la Lombardia a un prezzo molto conveniente, importanti vantaggi per le famiglie e ulteriori standard di qualità che gli stessi pendolari da tempo ci chiedevano»."
Ecco chi sono gli imam predicatori d'odio in Italia,"Dopo la strage di Nizza, l’emergenza Isis si fa sempre più forte. La conversione-lampo dell’attentatore franco-tunisino fa emergere aspetti sempre più inquietanti del proselitismo compiuto dai seguaci del Califfato . È per questo che negli ultimi due anni il ministero degli Interni ha emesso numerosi decreti di espulsione anche verso alcuni imam considerati radicalizzati. È il caso del 37enne algerino, Sofiane Mezzerregres, l’ imam di Schio, in provincia di Vicenza, che, secondo le indagini, insegnava ai bambini l’odio verso la cultura occidentale. A scuola erano arrivati a tapparsi le orecchie pur di non sentire la musica e si rifiutavano di usare gli strumenti musicali perché questo era considerato un peccato. L’Imam di Capannori, in provincia di Lucca, Abdel Mounime Halda, un marocchino di 33 anni, è stato espulso per “chiare evidenze di azioni di radicalismo e di radicalizzazione estrema e anche di proselitismo”. Molto spesso la radicalizzazione avviene nelle moschee-garage non autorizzate e nascoste nei posti più impensabili . È qui che predicano Imam improvvisati di cui non si sa nulla e che spesso si adoperano per arruolare combattenti da spedire in Siria tra le fila dello Stato islamico. Personalità di questo tipo sono presenti anche nei centri di accoglienza , come nel caso del somalo fermato a Campobasso. L’autoproclamato imam aveva detto agli immigrati del centro, di aver aderito agli obiettivi e ai metodi delle organizzazioni terroristiche come ""al Shabab"" e ""Daesh"" e gli incitava ad azioni violente contro Roma. Diffondeva l’ideologia con la preghiera e propagandava il terrorismo di stampo islamico con filmati di azioni violente compiute dagli integralisti islamici. Secondo il dossier del Centro internazionale antiterrorismo israeliano, visionato da Il Tempo , i processi di radicalizzazione sono uno dei fattori principali legati al rischio di attentati. Gli imam-predicatori presenti in Italia rappresentano un pericolo che si è manifestato apertamente “dopo l’attacco terroristico del 2003 da parte di Al Qaeda ai soldati italiani a Nassirya in Iraq”. Gli Imam radicalizzati pescano tra coloro che hanno problemi di droga, guai con la giustizia o situazioni di ristrettezze economiche."
"Paneangeli ritira gelatina in fogli: ""Rischio salmonella""","Disposto il ritiro di un lotto della Gelatina in fogli Paneangeli per sospetto di contaminazione da salmonella . L'azienda produttrice Cameo ha annunciato, in via precauzionale, il richiamo del prodotto da tutti i punti vendita. Si tratta in particolare del lotto 24052/3, scadenza (TMC) 05.06.2021. Tutti i consumatori che avessero acquistato le confezioni di questo lotto sono invitati a riportarle al punto vendita dove le hanno acquistate, per ricevere il rimborso. Come fa sapere l'azienda attraverso il suo sito web , la contaminazione al momento è solo sospettata e sono in corso analisi e accertamenti per definire meglio il problema. "" Ci scusiamo con tutti i nostri consumatori per il disagio arrecato e desideriamo rassicurarli in merito al fatto che non sono mai stati riscontrati problemi di salute legati al consumo di questo prodotto, sul mercato da oltre 30 anni, e nello specifico sul lotto in questione in vendita da luglio 2018 - si legge in un comunicato -. La qualità e la sicurezza dei prodotti rappresentano per noi la massima priorità "". I sintomi La salmonella può portare a semplici disturbi, quali febbre, dolore addominale, nausea, vomito e diarrea, o a forme cliniche più gravi che si verificano soprattutto in soggetti fragili come anziani e bambini."
"Austria, fermato un altro tir: ​26 profughi, gravi 3 bimbi. Su uno yacht muore 15enne","L'ennesimo tir della disperazione. Di nuovo in Austria . La polizia ha fermato ieri un camion sul quale viaggiavano 26 migranti e a bordo c'erano tre bambini in condizioni critiche a causa della disidratazione. Lo riferisce l'agenzia di stampa austriaca Apa, precisando che il tir è stato fermato a St. Peter am Hart, vicino al confine con la Germania. I migranti provenivano da Siria, Afghanistan e Bangladesh. Il conducente, un 29enne romeno, è stato arrestato, mentre i bambini con i genitori sono stati portati in ospedale nella vicina città di Braunau. I ragazzini erano in uno stato di stordimento a causa della mancanza di acqua e del caldo all'interno del camion. ""Lo staff medico ci ha detto che non avrebbero potuto resistere ancora a lungo"", ha spiegato un membro della polizia, David Furtner. Il tutto accade a distanza di due giorni dalla scoperta di un altro tir fermato sempre in Austria sull'autostrada A4, non lontano dal confine con l'Ungheria, e con a bordo i corpi di 71 migranti tra cui quattro bambini. In Grecia invece un profugo di 15 anni è morto su uno yacht che trasportava altri 59 migranti. Il battello è stato fermato davanti all'isola di Simi da una nave dell'operazione Frontex, dopo aver cercato di speronare il vascello dei militari. Secondo quanto riferito dal quotidiano locale Tribune, il 15enne sarebbe morto in uno scontro a fuoco tra i trafficanti e i militari della Guardia costiera greca che hanno affiancato l'imbarcazione con una motovedetta. Nella sparatoria sarebbero rimasti feriti un militare della Guardia costiera e un trafficante."
La rivoluzione di Google Maps che ora arriva sulla Luna,"L'Universo è a portata di mano con Google Maps . Non solo è utilissimo per raggiungere strade e quartieri che non conosciamo in città, la app ora ci permette di ""viaggiare"" sulla luna. Oltre ad avere classificato e caricato ogni strada del globo terrestre, infatti, da poche ore la piattaforma ha introdotto una grossa novità, rendendo navigabili molti tra i pianeti e le lune del sistema solare , così come la stazione spaziale internazionale che fluttua nell'universo. Utilizzando all'incirca mezzo milione di immagini catturate da diverse sonde e basi spaziali (e soprattutto quelle della sonda Cassini, che ha smesso di lavorare lo scorso settembre, dopo 13 anni di attività), Google Maps ha caricato le foto dei pianeti del nostro sistema e delle lune in esso contenuto, come annunciato da Mountain View . Si tratta delle immagini di Mercurio, Venere, della luna, di Marte, Cerere, del satellite di Giove chiamato Io, Europa, Ganimede, dei satelliti di Saturno Mima e Giapeto, Encelado, Rea, Dione, Titanio e Plutone, per un totale di 15 corpi celesti oltre a Gaia. Così ogni utente può sentirsi un vero e proprio astronauta , tanto più che è possibile visitare virtualmente anche la stazione spaziale internazionale e sbirciare come si vede l'universo da lì."
"Palermo, valigia sospetta in aeroporto","Una valigia sospetta è stata prelevata dalla polizia nella zona dei bagagli in transito, sottoposti ai raggi X, nell’ aeroporto Falcone Borsellino di Palermo , a Punta Raisi. E' subito scattato il codice rosso e il bagaglio è stato portata in una zona sicura per il controllo. Sono in corso delle verifiche e sul posto sta operando la Polizia. La valigia era destinata al volo Palermo-New York e forse conteneva dell'espolosivo. La valigia sospetta è stata poi fatta brillare con una micro carica in una zona lontana dall'aerostazione. Conteneva soltanto un letto da campeggio. Le operazioni hanno comportato il dirottamento di alcuni voli in arrivo su Trapani e Catania e ritardi sui voli in partenza. Lo scalo adesso è tornato pienamente operativo."
"Incidente Milano-Meda, arrestato il pirata della strada che uccise il ""tassista eroe""","Il tassista era intervenuto sul luogo di un brutto incidente soccorrendo la vita a due fidanzatini sulla Milano-Meda dopo aver visto la loro Fiat 600 accartocciata a bordo strada: trovata l' auto pirata che li ha travolti. Eugenio Fumagalli si era fermato richiamato dal forte senso civico che regolava la sua vita non appena aveva visto quella piccola Fiat 600 tutta accartocciata in mezzo alla strada. Era sceso, aveva indossato il suo gilet giallo per prestare soccorso ma altre due auto sono sopraggiunte travolgendo lui e quel che ne restava della 600. È morto a 47 anni:"" Ci ha salvato la vita "", è stato il commento dei fidanzatini a cui Eugenio ha prestato soccorso. L'incidente è avvenuto intorno alle 3:30 del mattino sulla Milano-Meda, quando un'Audi ha colpito e travolto la Fiat 600 dei due fidanzatini. Un'auto pirata che ha tentato la fuga scappando e cercando di scrollarsi di dosso il carico di responsabilità. La Polizia Stradale sopraggiunta poco dopo, riferisce il Milano Today , si è messa sulle tracce della macchina e ha trovato l'uomo che ha causato l'incidente: è un cittadino residente in Brianza. È stata la questura a comunicarlo, l'uomo è stato subito sottoposto al test dell'alcol e portato in ospedale per ulteriori analisi. Alla polizia si sarebbe giustificato dicendo che era spaventato, non sapeva che cosa fare ed è quindi fuggito."
"Saluti nazisti allo stadio, tifosi inglesi banditi a vita","Saluti nazisti allo stadio: linea durissima della Football Association che vieta a vita le partite della nazionale a due tifosi inglesi che si erano “distinti” a Dortmund nell’amichevole disputata a marzo scorso dall’Inghilterra contro la Germania. Ma nel mirino della Fa c’è la lotta a quello che sembra avere tutti i contorni di un clamoroso ritorno, quello del fenomeno degli hoolingans negli stadi d’Europa, specialmente al seguito della rappresentativa dei Tre Leoni. È la prima volta che viene disposto un bando a vita, nel calcio inglese. I due destinatari sono stati identificati dai filmati girati dalla polizia tedesca come autori, l’uno di saluti romani e l’altro di minacce ai tifosi tedeschi, tra cui il gesto del taglio della gola. Secondo alcuni rapporti federali, la minaccia che grava oggi sul calcio inglese riguarda gruppi di giovani, dai 18 ai 25 anni, che viaggiano in lungo e in largo per l’Europa al seguito della nazionale. Annaffiano le trasferte con moltissimo alcol e si distinguono per il loro pessimo comportamento. Nell’amichevole di Dortmund, contro i tradizionali rivali, sono stati cinquantanove i tifosi identificati dalla polizia inglese e dai tedeschi. Quell’incontro, come riporta il Daily Mail , era già finito al centro delle polemiche per diversi episodi, tra cui i fischi riservati all’inno della Germania, il lancio di birre e i canti anti-tedeschi e contro l’Ira. Di quelle 59 persone, venti sono risultate essere già iscritte all’Esc, l’English Supporters Club. Sedici di loro sono stati sospesi, per altri quattro il procedimento è ancora in corso. E adesso cresce la tensione in vista dell’incontro valevole per le qualificazioni ai mondiali di Russia 2018, in programma sabato prossimo contro la Scozia."
"Rouhani, il presidente moderato che apre all'Occidente","Hassan Rouhani, rieletto per un secondo mandato di presidente ell'Iran, è un religioso moderato che è riuscito a fare uscire il Paese dall'isolamento internazionale e ha promesso di garantire più libertà per i cittadini. Grazie al rinnovato consenso di riformisti e moderati si è imposto nelle presidenziali di ieri con il 57% (pari a circa 23,5 milioni di voti sui 41,2 milioni di preferenze espresse), staccando di tanto il suo principale rivale, il conservatore Ebrahim Raisi, che si è fermato al 38% (pari a circa 15,8 milioni di voti). I suoi principali cavalli di battaglia in campagna elettorale sono stati l'accordo sul nucleare firmato a luglio del 2015 con le potenze del 5+1 (cioè i cinque membri permanenti del Consiglio di sicurezza dell'Onu più la Germania) e la ripresa economica del Paese grazie all'allentamento delle sanzioni, nonché il fatto di presentarsi come garante delle libertà e del progresso dell'Iran. Quest'uomo dall'aspetto sereno non ha esitato a tirare fuori il carattere per contrattaccare gli avversari durante la corsa, difendendo la sua gestione ed evocando il rischio di un ritorno alla rigidità dei principi islamici e all'isolamento internazionale in caso di vittoria dei conservatori. Figura importante della politica iraniana dalla Rivoluzione islamica del 1979, Rouhani è nato a novembre del 1948 a Sorkheh, nella provincia settentrionale di Semnan, dove a 13 anni entrò in un centro religioso. Proseguì gli studi islamici in diversi seminari sciiti di Qom e, a partire dal 1969, li combinò con la carriera universitaria a Teheran, dove studiò giurisprudenza e si laureò nel 1972. Seguace fin da giovane dell'ayatollah Ruhollah Khomeini, girò l'Iran per fare campagna contro lo scià Reza Pahlavi, finché nel 1977 non si vide costretto a fuggire dopo avere definito in un discorso Khomeini un imam, che è la massima autorità nell'islam sciita. Due anni più tardi Khomeini avrebbe fondato la Repubblica islamica. Rouhani si rifugiò nel Regno Unito e qui seguì un master in Diritto costituzionale alla Glasgow Caledonian University, dove si diplomò con una tesi intitolata ""La flessibilità della sharia, legge islamica"". Dopo il suo ritorno in Iran, che coincise con quello di Khomeini, all'inizio del 1979, ricoprì diversi incarichi militari e politici nella neo-instaurata Repubblica islamica. Fu deputato dal 1980 al 2000 e poi membro dell'Assemblea degli esperti e del Consiglio per il discernimento, ruoli che continua a ricoprire, nonché presidente del Centro di studi strategici dell'Iran. A livello militare, durante la guerra con l'Iraq (dal 1980 al 1988) rimase sei anni nel Consiglio superiore di difesa, da dove diresse la difesa aerea dell'Iran. Fra il 1989 e il 2005 occupò la segreteria del Consiglio supremo di sicurezza nazionale, posto che lo avvicinò al leader supremo, Ali Khamenei, il quale non sembra essere contrario a Rohani ma in questa campagna elettorale ha criticato la sua gestione ed era più propenso per il rivale conservatore. A partire dal 2003, dopo la rivelazione di installazioni nucleari non precedentemente dichiarate all'Agenzia internazionale per l'energia atomica (Aiea), fu lui a guidare i negoziati sul programma nucleare iraniano, riuscendo a placare la tensione con alcune concessioni. Con il suo trionfo elettorale a sorpresa nel 2013, al primo turno e con il 50,68% dei voti grazie all'appoggio decisivo degli ex presidenti riformisti Akbar Hashemi Rafsanjani e Mohamad Khatami, Rouhani ha promesso un'apertura all'Occidente per migliorare l'economia. Tuttavia il decollo dell'economia non è ancora completato e, sul piano dei diritti umani e delle libertà, i progressi sono giunti a piccoli passi a causa dell'opposizione dell'ala dura del sistema, con i principali leader riformisti delle proteste del 2009 ancora agli arresti domiciliari. Rouhani ha presentato la sua Carta dei diritti civili e, per convincere i riformisti indecisi, si è impegnato ad agire in base a questi principi nel suo secondo mandato. Impegno per il quale ha ancora una volta ottenuto l'appoggio dell'ex presidente Khatami. Le sfide principali di questo nuovo mandato saranno la riduzione della disoccupazione, principalmente fra i giovani, e l'attuazione dei cambiamenti promessi, per non tornare a deludere i molti riformisti che lo hanno votato come l'opzione 'meno peggiorè delle elezioni."
"Il muro viola regge, l'Atalanta rallenta la corsa Champions","Ariel Feltri Bergamo L'Atalanta sperava di rimanere in scia al Napoli mantenendo intatto il sogno Champions, ma di fronte ad una Fiorentina vestita da provinciale non è riuscita nell'intento nonostante gli sforzi e i molti tentativi portati fino all'ultimo respiro della partita. È mancata ai nerazzurri la precisione nei passaggi decisivi per liberare gli attaccanti al tiro, anche per merito dei difensori viola, in particolare di Astori e di Tatarusanu, il primo implacabile nel limitare il gran lavoro del pivot Petagna, l'altro con almeno un paio di interventi decisivi nella ripresa su conclusioni di Petagna e di Freuler. Il risultato, identico a quello dell'andata, visto come sono andate le cose non si può ritenere ingiusto, anche se i bergamaschi hanno provato con maggior insistenza e caparbietà a conquistare il successo. La truppa di Gasperini si consola comunque con il settimo risultato utile consecutivo, una marcia impensabile ad inizio stagione. La Fiorentina, a sua volta, è uscita dal campo esultando: in fin dei conti ha ottenuto un buon pareggio in casa di un'avversaria che viaggia con dieci punti di vantaggio. La squadra di Paulo Sousa ha badato soprattuto a chiudere gli spazi agli ispiratori della manovra avversaria, Gomez e Spinazzola che solo nei minuti di avvio sono riusciti a creare pericoli imperversando lungo la corsia sinistra. Sull'altro lato Conti è stato meno incisivo del solito e D'Alessandro prima e Kurtic poi, non sono andati più in là del compitino. In mezzo al campo l'assenza di Kessie squalificato si è fatta sentire, in particolare sono mancati i suoi poderosi inserimenti. Nessun serio rischio, infine, a dimostrazione della solidità della formazione bergamasca, ha corso la porta di Berisha. Masiello, Caldara e soprattutto Toloi nulla hanno concesso agli avversari. I quali hanno provato a sviluppare qualche trama offensiva, in particolare sfruttando le idee lucide di Badelj e Vecino, ma l'evanescente Tello e i fumosi Chiesa e Ilicic non sono mai riusciti a liberarsi dei rispettivi avversari e servire Kalinic, spesso dimenticato e costretto a girare a vuoto fra troppi avversari. «Ci è mancato solo l'ultimo passaggio e un po' di qualità nel fare gol, ma nel complesso abbiamo fatto bene - così il tecnico degli orobici Gasperini -. Siamo in lotta per l'Europa League e ce la giocheremo fino alla fine». Alla fine il più contento è stato Sergio Pirozzi, il sindaco di Amatrice, che oltre agli applausi ha ricevuto l'incasso della giornata che sarà destinato alla ricostruzione del campo sportivo della cittadina colpita dal terremoto."
"Riciclaggio, Scaglia al gip: ""Mokbel? Mai visto""","Roma - ""Mai conosciuto Gennaro Mokbel"". Esclude ogni responsabilità nella vicenda del maxiriciclaggio il fondatore di Fastweb, Silvio Scaglia. Di fronte al gip Aldo Morgigni che lo ha ascoltato per l’interrogatorio di garanzia nel carcere romano di Regina Coeli, l’ex ad della società di telecomunicazioni ""ha escluso di aver responsabilità e ribadisce che la società è vittima"". Lo ha riferito il suo legale, Pier Maria Corso, lasciando il penitenziario al termine dell’interrogatorio. Aveva promesso che avrebbe risposto colpo su colpo alle accuse e lo ha fatto: ""Scaglia è provato - spiega il legale -, ma del tutto sereno. Ha ribadito la sua fiducia nella giustizia e si è costituito proprio per chiarire la sua posizione. È andata bene l’ingegnere è stato molto preciso. Ha puntualizzato tutto, aggiungendo dei particolari e confida che la sua posizione venga a essere riconosciuta per quello che lui ha sempre dichiarato e cioè l’assoluta estraneità. Il suo ruolo non era quello di controllare la singola operazione commerciale: per questo c’era una struttura ad hoc che, secondo quanto ha riferito, ha sempre funzionato bene, per quello che può dire si sono comportati lealmente"". L'interrogatorio Il fondatore di Fastweb ha ribadito di non aver mai conosciuto Gennaro Mokbel, né Carlo Focarelli e nemmeno il senatore Nicola Di Girolamo. Lo ha affermato lui stesso, rispondendo alle domande del gip durante l’interrogatorio di garanzia. ""Scaglia - ha detto il suo legale, l’avvocato Pier Maria Corso - ha spiegato di non aver mai visto né conosciuto Mokbel. Lui non ha mai visto né conosciuto tutti questi soggetti venuti fuori a vario titolo in questa vicenda, a partire da Di Girolamo"". Per quanto riguarda l’imprenditore Carlo Focarelli, figura chiave nell’inchiesta della procura di Roma sul riciclaggio, per Scaglia, ha proseguito l’avvocato, ""si trattava di un consulente esterno che ha avuto rapporti con qualche dirigente non di alto livello, ma non con Scaglia direttamente"". Il gip: ""Non convince"" L’interrogatorio non sembra aver convinto più di tanto i magistrati della procura di Roma che indagano su un’associazione per delinquere finalizzata al riciclaggio. Nessun commento ufficiale da parte dei pm ma la sensazione è che gli inquirenti si aspettassero dall’ex numero uno di Fastweb qualcosa di più rispetto al richiamo a quei principi di moralità e trasparenza aziendale cui, secondo Scaglia, la società telefonica si è sempre attenuta. Del resto, secondo chi indaga, il manager, in qualità di dominus dell’azienda, non poteva non essere a conoscenza delle irregolarità dei servizi telefonici inesistenti serviti per frodare il fisco. Per cui appare ragionevole dedurre che i pm daranno parere negativo alla richiesta di scarcerazione o, in subordine, di concessione dei domiciliari avanzata al gip dai difensori di Scaglia. Quanto alla richiesta di commissariamento di Fastweb e Telecom Italia Sparkle, i pm si dicono disposti a valutare misure alternative se le aziende dovessero provare documentalmente che i dirigenti coinvolti nei traffici illeciti saranno per sempre allontanati e che al vertice saranno poste personalità di indubbia professionalità in grado di garantire sulla correttezza del servizio. Il rientro dalle Antille Scaglia è rientrato giovedì scorso dalle Antille colpito da un’ordinanza di custodia cautelare per l’inchiesta su un maxi riciclaggio di circa 2 miliardi di euro. Nel carcere romano sono presenti i magistrati che hanno coordinato l’inchiesta che ha coinvolto i vertici di Fastweb e di Telecom Italia Sparkle, società controllata di Telecom Italia, il procuratore aggiunto Giancarlo Capaldo e i sostituiti Francesca Passariti e Giovanni Di Leo. Scaglia, assistito dall’avvocato Pier Maria Corso, è accusato di associazione a delinquere e di creazioni infedeli mediante uso di fatture o altri documenti per operazioni inesistenti. L'accusa Secondo gli inquirenti, però, Scaglia era ""il dominus pressoché assoluto"" di Fastweb e proprio per questo è ""logico ritenere -scrive il gip nell’ordinanza di custodia cautelare- che le operazioni commerciali fittizie Phuncards e Traffico Telefonico fossero non soltanto da lui conosciute, ma espressamente autorizzate in quanto indispensabili per l’abbellimento dei bilanci e della contabilità della società da lui amministrata"". Si costuisce Colosimo Si è costituito poco fa in procura, a Roma, l’avvocato Paolo Colosimo, destinatario di una misura cautelare in carcere firmata dal gip Aldo Morgigni per i reati di associazione per delinquere finalizzata al riciclaggio, di intestazione fittizia di beni aggravata dal favoreggiamento di associazione mafiosa, di minaccia per impedire l’esercizio del diritto di voto e di scambio elettorale, il tutto con l’aggravante del metodo mafioso. Colosimo, che aveva con sé una borsa con alcuni effetti personali, si è presentato, assistito dall’avvocato Giosuè Bruno Naso, nell’ufficio del procuratore aggiunto Giancarlo Capaldo, titolare delle indagini. Dopo pochi minuti, è stato preso in consegna da alcuni militari in borghese e portato nel carcere di Regina Coeli dove sarà interrogato entro cinque giorni. Visibilmente teso ma assolutamente determinato a costituirsi per dimostrare ""l’infondatezza delle accuse contestate"", Colosimo, prima di raggiungere l’ufficio del magistrato, ha raccolto la solidarietà di alcuni colleghi. Commissariamento, rinvio del gip Concesso un rinvio di 48 ore a Fastweb e Telecom Italia Sparkle sulla decisione del commissariamento. Lo ha annunciato l’avvocato, Paola Severino, legale di Tis, al termine dell’incontro con i magistrati che indagano sul presunto maxi riciclaggio che vede coinvolte le due società. ""Il giudice ci ha concesso un rinvio. Tra due giorni deciderà"" se procedere con il commissariamento oppure accettare le proposte dei legali della società alternative a questa misura. Telecom Italia Sparkle ha garantito al gip la disponibilità ad una riorganizzazione interna che dia maggiori garanzie di vigilanza."
Ecco le 2 squadre per il cda di Rcs: Urbano Cairo sarà presidente,"Sono solo due le liste in campo per i 9 posti previsti nel rinnovo del cda di Rcs: l'appuntamento è all'assemblea dei soci del 26 settembre. Lo ha reso noto ieri lo stesso gruppo del Corriere della Sera. La prima lista è stata presentata dalla Cairo Com che, con l'Opas terminata a luglio è salita al 59,8% di Rcs, la seconda è stata depositata dai soci storici (Imh, Unipol, Diego Della Valle, Pirelli e Mediobanca) a cui fa capo il 24,9% e che hanno conteso a Urbano Cairo il controllo del Corriere. I conti sono quindi presto fatti: alla lista di Cairo saranno assegnati sei posti in cda, mentre gli sfidanti avranno i tre seggi rimanenti destinati alle minoranze. Le squadre sono già delineate. Cairo Com schiera lo stesso Urbano Cairo, proposto presidente, Gaetano Miccichè (vice), Marco Pompignoli e Stefano Simontacchi quindi, Stefania Petruccioli, Maria Capparelli, Alessandra Dalmonte. La lista di Cairo è quindi più «in rosa» di quella presentata dai soci storici di Rcs. Per i quali siederanno però in cda direttamente Diego Della Valle (numero uno di Tod's), Marco Tronchetti Provera (Pirelli) e Carlo Cimbri (Unipol). La lista di Imh si completa con Veronica Gava, Augusto Santoro, Bruno Guida, Valeria Leone, Nella Ciuccarelli, Roberto Burini. A meno di sorprese saranno confermate le deleghe esecutive a Cairo che, il 3 agosto ha preso il timone di Rcs, dopo essere entrato per cooptazione nel board insieme a Pompignoli e Petruccioli, mentre Simontacchi sedeva già in cda. Sul mercato intanto cresce l'attesa per conoscere le modalità di azione di Cairo per rilanciare via Solferino anche in vista dell'integrazione tra i due gruppi, preannunciata nella battaglia per il controllo di Rcs. Le nozze, previste entro due anni, porteranno a un polo con 215 milioni di margine operativo lordo e 1,34 miliardi di fatturato. Rcs ieri ha chiuso a 0,99 euro (-0,4%), sopra i livelli raggiunti durante gli scontri a colpi di Opa. CM"
"Fiat: 2009, perdite da 800 milioni e meno debiti","Torino - Il gruppo Fiat ha chiuso il 2009 con una perdita netta di 800 milioni di euro e include un impatto di 0,6 miliardi di euro derivante da oneri atipici (nel 2008 l’utile netto era stato di 1,7 miliardi di euro). I risultati sono stati approvati oggi dal consiglio di amministrazione che propone un dividendo complessivo per le tre categorie di azioni di 237 milioni di euro (escludendo le azioni proprie). Utili nella gestione ordinaria Il gruppo Fiat chiude il 2009 con un utile della gestione ordinaria di 1,1 miliardi di euro (3,4 miliardi di euro nel 2008), con un forte contributo del business delle automobili. Fiat ha ottenuto un utile della gestione ordinaria di 470 milioni di euro (691 milioni di euro nel 2008). ""Le azioni di contenimento dei costi e la ripresa dei volumi di vendita nel secondo semestre - spiega la società - hanno solo parzialmente compensato la caduta della domanda nel primo semestre e l’effetto di un mix prodotto meno favorevole"". Il fatturato è pari a 26,3 miliardi, il 2,4% in meno rispetto al 2008, con 2.150.700 vetture e veicoli commerciali leggeri consegnati (in linea con il 2008). Cnh ha registrato nell’anno un utile della gestione ordinaria di 337 milioni di euro (1.122 milioni di euro nel 2008), Iveco di 105 milioni di euro (838 milioni di euro nel 2008). Il 2010 Il gruppo Fiat prevede di tornare nel 2010 all’utile, che dovrebbe essere pari a 200-300 milioni di euro. Tutti i target indicati per questo esercizio presuppongono però, spiega la società, ""il mantenimento degli eco-incentivi nel mercato automobilistico europeo, esclusa la Germania, per la quale si è assunto che lo schema di incentivi attuato nel 2009 non venga rinnovato"". Senza gli ecoincentivi ""i ricavi sarebbero inferiori di circa 2,5 miliardi di euro e l’utile della gestione ordinaria per i business dell’automobile e dei componenti calerebbe di 350-400 milioni di euro. Questa caduta dei profitti si rifletterebbe in pari misura sul risultato netto, dal momento che non vi sarebbero effetti di carattere fiscale, e graverebbe in modo più che proporzionale sull’indebitamento, spingendone il livello oltre i 5 miliardi di euro"". Anche in queste circostanze, tuttavia, la Fiat ""sarebbe in grado di conseguire un utile della gestione ordinaria superiore a un miliardo di euro e avrebbe risorse finanziarie più che adeguate per una transizione a quello che ci si aspetta essere un contesto di mercato normalizzato nel 2011 e negli anni successivi"". La Fiat definisce il 2010 ""un anno di transizione e stabilizzazione"" dopo un 2009 ""particolarmente difficile"". La risposta della Borsa Poco mossa Fiat a Piazza Affari dopo i risultati 2009. Il titolo, in crescita di oltre il 2% prima della diffusione dei dati, ha limato i guadagni e ora sale dell’1,52% a 10,05 euro. Positiva anche la controllante Exor (+1,17% a 12,95). L’indice principale di Piazza Affari, il Ftse Mib, intanto ha rallentato (+0,18% a 22.603 punti) in linea col resto d’Europa."
Roma col gol fantasma. Arbitro contro assistente,"Era destino che lo spot più incisivo per l'aiuto della tecnologia sui gol-non gol arrivasse proprio nella patria (lo stadio Friuli di Udine) della sperimentazione della «medicina» per le reti fantasma. È una questione di millimetri stabilire se quel colpo di testa di Astori abbia o meno varcato la linea di porta, con tanto di dibattito e immagini da varie angolazioni che fugano solo parzialmente tutti i dubbi. Che non sembra avere invece l'arbitro Guida, pronto ad assegnare il gol risultato decisivo a favore della Roma anche contro il parere dell'addizionale d'area Maresca, in teoria più vicino all'azione «incriminata». Il nuovo episodio contestato consente subito due riflessioni: la battaglia del presidente Figc Tavecchio, che vuole introdurre la tecnologia nella prossima stagione allineando la serie A alla Premier League, riceve un punto a favore; gli arbitri d'area, pallino del numero uno Uefa Platini, potrebbero essere messi in pensione almeno in Italia, anche al netto dei costi a partita (vedi pezzo sotto). Ipotesi sposata nella pancia del Friuli da Stramaccioni: «Se era gol e se l'arbitro è sempre sovrano, leviamo l'assistente di porta perchè in questo caso c'è un errore strutturale». Il tema resta caldo e ieri ha creato addirittura una sorta di corto circuito mediatico a Palazzo Chigi, con un tweet comparso sul profilo del premier Renzi («Parlare di furto è stravolgimento della realtà», il messaggio in risposta ad una provocazione dell'ex portavoce Agnoletti che ai tifosi romanisti parlava di furto) ma che poi la Presidenza del Consiglio ha attribuito ad un suo collaboratore, provvedendo a cancellarlo. L'ad del Milan Galliani ha approfittato dell'occasione per ricordare il «caso analogo di Rami, al quale fu negato un gol» sempre contro l'Udinese, e per sollecitare l'adozione dell'«occhio di falco». Rudi Garcia, che proprio in settimana si era espresso sull'aiuto tecnologico da dare ai direttori di gara partendo dagli errori di Rocchi in Juve-Roma, coglie la palla al balzo: «Il gol c'è, ma se ci fosse una conferma sicura sarebbe meglio specie per gli arbitri». Molto più duro il presidente dell'Udinese Pozzo che chiede la tecnologia ma va giù duro sul tecnico della Roma: «È da più di un mese che martella per delle ingiustizie arbitrali. Credo abbia raggiunto i frutti di questo lavoro, ha cominciato a fare il furbo all'italiana. La moviola servirebbe a ciò». E alla fine l'Udinese è forse più arrabbiata per quel rigore non concesso a Kone (fallo di un Emanuelson schierato nell'emergenza e destinato all'Atalanta) nel finale che non per il gol fantasma. «Un altro episodio che ha deciso una partita molto equilibrata, ma siamo sfortunati come diceva anche il quarto uomo alla fine», così Stramaccioni. Al netto delle polemiche, restano i tre punti pesanti nella corsa scudetto per la Roma - che spezza il tabù del dopo sosta natalizia: non vinceva all'Epifania dal 2002 -, arrivati con il primo gol in giallorosso del difensore Astori, dodicesimo calciatore della rosa a segnare in campionato. A conferma della teoria di Garcia: «Non mi serve un attaccante da 25 gol, sono più contento se segnano più giocatori». Motivo per il quale Destro resta ancora in panchina (chiederà di essere ceduto?). La Roma si avvicina al derby senza squalificati, con Totti e Maicon sotto tono, con Nainggolan (ieri in panchina) più riposato e Strootman in crescita come De Rossi, ma anche con un Ljajic acciaccato (contusione al ginocchio)."
"Cina, bere tè bollente aumenta l'incidenza di tumore all'esofago","A chi non piace il pomeriggio, o magari a fine giornata, bere una tazza di tè o una bevanda calda. Per riscaldarci, magari sotto un plaid e davanti a un bel film dopo una giornata di lavoro. Occhio, però, a non bere troppo caldo. Aumenta il rischio di cancro all' esofago . La notizia arriva, sarà un caso, dalla Cina che per prima ha diffuso l'abitudine del tè, dagli antichi monaci buddisti. Secondo lo studio, applicato su 450mila persone prese a campione, sono più a rischio coloro che bevono alcolici e fumano. La ricerca cinese è stata pubblicata sulla rivista medica "" Annals of Internal Medicine "". Il tumore all'esofago è in aumento e presenta bassi tassi di sopravvivenza, in particolare nei paesi in via di sviluppo e fra gli uomini. La Cina è proprio tra le nazioni con la più alta incidenza di questa neoplasia. Così i ricercatori della National Natural Science Foundation of China e del Programma nazionale di ricerca e sviluppo hanno intervistato i partecipanti arruolati nello studio China Kadoorie Biobank (CKB), escludendo quelli con una precedente diagnosi di cancro o con un ridotto consumo di tè, alcol o fumo, per capire se l'abitudine di bere tè bollente fosse associata a un aumentato rischio di cancro esofageo. Gli autori hanno seguito 456.155 soggetti fra 30 e 79 anni in media per 9,2 anni. Così hanno individuato un'associazione importante fra tè caldo, alcol o fumo e rischio di cancro esofageo. In particolare, per chi, oltre a bere tè bollente, consumava anche parecchi alcolici e fumava il rischio di cancro esofageo è risultato più di cinque volte maggiore rispetto a quanti non avevano nessuna di queste abitudini. Tuttavia, in assenza di consumo eccessivo di alcool e di sigarette, il consumo quotidiano di tè non è risultato associato al rischio di cancro esofageo. Secondo i ricercatori questi risultati suggeriscono che evitare il tè bollente può essere utile a chi indulge un pò troppo spesso negli alcolici o fuma."
"Pd vuole una targa per Cucchi al centro giovani. Ma i ragazzi dicono ""no""","Dedicare alla memoria di Stefano Cucchi una targa. Un’idea che domani verrà discussa dal consiglio municipale del centro storico e che si preannuncia controversa. Piace sicuramente al Partito Democratico che l’ha lanciata e che in quel di Garbatella ha già approvato “un atto con cui si avvia l’attività propedeutica all’intitolazione di un luogo alla memoria di Stefano Cucchi”. Secondo le intenzioni dei dem, la targa, andrà collocata nel rione di Trastevere che “ospita molteplici attività ricettive ed è meta attrattiva per le giovani generazioni”. Più precisamente dovrebbe essere apposta “in occasione del nono anniversario della scomparsa di Cucchi” presso il centro giovani municipale di via della Penitenza. L’opposizione però si prepara ad una robusta levata di scudi. Per il meloniano Stefano Tozzi “uno spacciatore conclamato” non può “essere considerato un esempio per i giovani”. Ed in una nota congiunta con il consigliere capitolino di Fratelli d’Italia Andrea De Priamo chiarisce meglio il senso delle sue parole: “Pensiamo che ci siano tanti ragazzi che possano essere ricordati prima di Stefano Cucchi per il quale abbiamo comunque sempre richiesto che venisse fatta giustizia”. Un esempio? “Sicuramente i ragazzi che si sono immolati sulle trincee della Prima Guerra Mondiale o per un ideale o che hanno fatto esperienze a servizio del prossimo nel campo civile”. Inoltre, aggiungono, “speriamo che questa targa non sia il frutto di qualche amicizia personale tra la famiglia Cucchi e qualche esponente del Pd che si voglia così sdebitare per per gli anni di omertà dei governi precedenti”. Anche il pentastellato Vincenzo Siani definisce la proposta “ai limiti della decenza politica” e annuncia che “voterà contro”. Ma cosa ne pensano i ragazzi che gestiscono la struttura dove nei desiderata del Pd verrà affissa la targa? Sentito da IlGiornale.it , Simone D’Alpa , membro del comitato di gestione del centro, spiega: “Noi siamo i primi a dire che non si può morire in carcere e che non si può morire per mano dello Stato” ma “intitolare una targa a Cucchi, come fosse un martire, è sicuramente esagerato”."
"Vettel, sterzata mondiale. Ma il capolavoro di Lewis è un gesto d'altri tempi","A volte anche la Formula uno sa regalare storie belle. Che diventano ancor più belle se di mezzo c'è una Ferrari che fa doppietta e allunga nel mondiale. Perché vincono tutti nel catino incandescente dell'Hungaroring. Vincono i trionfatori e vincono i perdenti, vincono le macchine e vincono gli uomini. Vettel e Raikkonen, 9 decimi fra loro, seconda doppietta stagionale, la numero ottantatré della storia rampante, quarto centro del 2017, zampata in campionato con il vantaggio che lievita da un insipido e inquietante punto a quattordici gustosi e incoraggianti punti su Hamilton e, apoteosi, il tutto con arrivo in parata. Davanti Seb Vettel con sterzo ballerino e faticoso e urletto bambino «daiii, un'altra bandiera a Maranello vaiii, forza Ferrari, grazie ragazziii...». Dietro e praticamente accanto ma in silenzio Kimi Raikkonen dopo, va detto, aver a lungo parlato in corso gara chiedendo al box di passare, «sono più veloce, auto ok, perché Seb non si dà una mossa, please please» il senso del suo chiacchierare a trecento all'ora. Ma niente da fare. Doppietta, dunque, e più di così non si può. Eppure, più di così si può. Perché quando l'uomo prevale sul mezzo e la lealtà sull'adrenalina e gli egoismi agonistici, allora si stravince. Il paradosso è questo, e i tifosi di rosso vestiti dovranno farsene una ragione: a vincere ieri, qui, è stata la Ferrari e a vincere ieri, qui, sono stati anche la Mercedes e soprattutto Hamilton. A vincere ieri, qui, sono stati pure loro persino nel caso in cui l'umano gesto a fine stagione si rivelasse una umana cazzata. Perché dopo il cambio di gomme e il passaggio sulle soft, dopo aver visto che Hamilton, rimasto imbottigliato al via in quinta posizione causa le scorribande Red Bull, aveva ripreso a volare, il team germanico, giro 45, ha ordinato a Valtteri di cedere la posizione e spiegato a Lewis che avrebbe avuto cinque giri, poi diventati di più, per tentare l'assalto alle rosse distanti una manciata di secondi, dopodiché avrebbe dovuto ricedere la posizione. Il tre volte campione del mondo ci ha provato, inutilmente, e a settecento metri dal traguardo ha ubbidito. Anche se Bottas era, sì, quarto, ma lontano sette secondi. Cose mai viste nella formula uno moderna, ultimi gesti avvicinabili a questo, però plateali e forse anche sgraditi ai destinatari, quelli di Ayrton Senna per Gerhard Berger nel '91, quello di Jacques Villeneuve per Mika Hakkinen nel '97, quello di Barrichello per Schumi a Zeltweg 2002. Quanto andato in scena ieri all'Hungaroring è invece completamente diverso: perché Hamilton è un tre volte campione del mondo in piena lotta per il titolo e come tutti i cannibali fenomeni avrebbe potuto non rispettare il patto. L'ha invece fatto. Per volontà, sbaglio, errore, non importa. L'ha fatto. Si saprà poi che l'unico contrario era Niki Lauda, da qui, pare, il gesto di stizza con cui Wolff aveva reagito parlando con l'austriaco. Fatto sta, il capo Mercedes nel dopo gara ha detto cose belle tipo «eravamo stati chiari, avevamo detto a Bottas di cedere il posto pronti a ridarglielo. Noi non abbiamo paura di fare così, lo spirito sportivo che ci ha permesso di vincere tre titoli mondiali di fila è questo e se alla fine mancheranno tre punti, vorrà dire che avremo perso ma mantenendo lo spirito che ci consentirà di vincere ancora in futuro». Loro hanno fatto così. La Ferrari ha fatto cosà. Vettel, Marchionne in lacrime, Arrivabene commosso e il popolo di rosso vestito tutti giustamente strafelici. Raikkonen meno. «Avrei voluto vincere, avrei voluto restare di più in pista prima del pit perché ero più veloce... però capisco le esigenze del team e della doppietta». E stavolta, sembra incredibile, ma l'unico che lo può capire è proprio Lewis: «È stato durissimo rallentare di 7 secondi all'ultima curva, ma sono un uomo di parola e sono contento di averlo fatto. Spero solo che alla fine questi tre punti non mi costino il mondiale»."
"'Mistero', il wrestler grillino che lascia la politica per tornare sul ring","""La mancanza degli allenamenti, del sudore e della palestra hanno lasciato un profondo vuoto nel mio cuore. Per questo tornerò a calcare il ring "" . Sono le parole di Cristian Panarari , in arte 'Mistero' , consigliere comunale per il M5S a Reggio Emilia che ha scelto di tornare a combattere dopo l’esperienza con i Cinque Stelle. ""Amici del grande wrestling lasciate mi presenti per i pochi di voi che ancora non mi conoscono. Il mio nome è 'Mistero'"" . Inzia così il video in cui il grillino Panarari spiega la sua decisione di lasciare la poltrona da consigliere comunale. ""A marzo 2018 ho lasciato il mondo del pro-wrestling per dedicarmi alla politica italiana e in quel preciso istante tutti hanno iniziato a parlare di me: i giornali, le radio, le televisioni. La mia vita è cambiata completamente"". Ma il successo in politica non ha soddisfatto Panarari che ha deciso di tornare al mondo del wrestling: "" Allenamenti , palestra e sudore hanno lasciato un profondo vuoto nel mio cuore. Per questo tornerò a calcare il ring""."
Un treno a vapore per ricordare Giovanni Pascoli,"Un vecchio treno a vapore. Una strada ferrata che lambisce alcuni degli scenari più pittoreschi dell'Italia di provincia. Un'occasione di festa. Un poeta. E ovviamente una ricorrenza. Per celebrare il centenario della morte di Giovanni Pascoli (spentosi a Bologna il 6 aprile del 1912), infatti, domenica 15 aprile un treno a vapore partirà dalla stazione di La Spezia alla volta di Barga (Lucca), dove è in programma una festa di piazza dedicata alla Poesia e a uno dei più celebri autori italiani. Il vecchio trenino lascerà La Spezia alle 8 di mattina e condurrà i suoi passeggeri (informazioni e prenotazioni allo 0187-751563) prima a Massa (ore 8,28), poi a Viareggio (8,40), quindi a Lucca (9,00), prima di finire il suo viaggio a Castelvecchio, dove Pascoli ha lungamente vissuto e dove è sepolto insieme con la sorella Mariù. Qui si terrà infine una festa con figuranti in costume a ricreare l'atmosfera di fine Ottocento, mentre una mostra all'interno della Casa Museo sfoggerà gli autografi delle più importanti poesie contenute nella prima edizione de «I canti di Castelvecchio». Sempre la casa-museo ospiterà quindi un reading poetico con Alba Donati e Paolo Iacuzzi che racconteranno Pascoli con dieci parole chiave. Le tappe del viaggio ferroviario scandiscono alcune delle più significative tappe di un autore che ha vissuto praticamente da nomade lungo tutto lo Stivale per seguire prima i suoi studi e poi per ricoprire incarichi presso istituti liceali prima, e universitari poi. Prima gli studi a Bologna, Firenze e Cesena. Poi i primi incarichi a Matera, a Massa e a Livorno. Quindi il lavoro ministeriale a Roma e le cattedre di filologia classica a Messina, Bologna e Pisa. Le quattro tappe scelte dal viaggio ferroviario di domenica coprono alcuni momenti molto significativi dell'«artista» Pascoli. Nel capoluogo ligure, infatti, Pascoli collaborò con il musicista Carlo Alfredo Mussinelli, autore del «Sogno di Rosetta», unico libretto scritto dal poeta. Sempre a la Spezia si trasferì uno dei migliori amici del Pascoli, Severino Ferrari, docente e poi preside del liceo classico Lorenzo Costa. A Massa nel 1885 Giovanni, a seguto dell'incarico al liceo Pellegrino Rossi, ricostruì il nido con le amate sorelle Mariù e Ida. In Versilia furono numerose le occasioni di svago, sia durante gli anni passati nella città apuana, che in quelli trascorsi a Livorno. E fu proprio Pietrasanta a conferirgli la cittadinanza onoraria nel 1907, a seguito dell'orazione funebre che Pascoli tenne per il maestro Giosuè Carducci (che negli anni della sua formazione bolognese era a capo della commissione università che gli rilasciò una borsa di studio). A Lucca infine il poeta intrattenne relazioni importanti con Alfredo Caselli (proprietario dell'omonimo bar di via Fillungo), amico di una vita e con Giacomo Puccini che frequentò in diverse occasioni anche la casa di Castelvecchio."
"Berlino, il padre di Fabrizia: ""Non mi illudo""","Da ieri sera non si hanno più notizie. Fabrizia Di Lorenzo molto probabilmente si trovava proprio sul luogo dell'attacco al mercatino di Natale di Berlino. Il suo cellulare è stato ritrovato proprio sul luogo della strage. E così il padre della ragazza non si fa illusioni: ""Abbiamo capito che era finita stanotte all'una e mezza: siamo stati noi a chiamare la Farnesina, ma l'aiuto più grande ce lo hanno dato i carabinieri di Sulmona"", ha detto affranto Gaetano Di Lorenzo. ""Ci siamo mossi coi nostri canali, ma da quanto mi dice mio figlio da Berlino, non dovrebbero esserci più dubbi - ha affermato, come riporta Repubblica, trattenendo a stento i singhiozzi Gaetano - E' lì con mia moglie in attesa del Dna, aspettiamo conferme, ma non mi illudo"". Fabrizia ha 31 anni, vive da a Berlino e lavora in un'azienda di logistica, 4Flow. La procura di Roma ha aperto un fascicolo per attentato con finalità di terrorismo."
Scatta l'allarme nei porti ma tagliamo chi ci difende,"Sale a 2 il livello di sicurezza nei porti italiani , ""destinati al traffico crocieristico e passeggeri"". A stabilirlo una circolare firmata due giorni fa dal comandante generale della Guardia Costiera Vincenzo Melone e diramata a tutti gli organismi di sicurezza dello stato civili e militari. Dunque come detto i controlli nei porti passeggeri verranno aumentati per evitare il rischio di attentati in un momento in cui la morsa del terrorismo fa tremare anche il nostro Paese. Le misure adotatte, come avevamo ricordato qualche giorno fa, sono queste: l'aumento del personale per il controllo e la sorveglianza del porto e per individuare eventuali attività che si configurino come sospette; l'autorizzazione preventiva per l’accesso di tutte le persone nell’area; l'intensificazione dei controlli sulle banchina dove sono ormeggiate le navi; la limitazione dell’accesso al porto solo a chi ne ha comprovata necessità e l'intensificazione dei controlli su container e merci caricate sulle navi. Bisogna capire però con quale personale. Infatti solo due settimane fa, come ricorda Libero, il governo, dando attuazione alla riforma Madia della Pubblica amministrazione, ha di fatto tagliato il personale delle Forze dell'Ordine in servizio presso i porti. Infatti nel testo si parla chiaramente di ""razionalizzazione delle funzioni di polizia"", e di ""razionalizzazione dei servizi navali"" con la soppressione delle ""squadre nautiche della Polizia di Stato e dei siti navali dell’Arma dei carabinieri"". Inoltre lo scorso 28 luglio è stata predisposta la cancellazione di 45 squadre nautiche della Polizia di Stato, con i 395 poliziotti in organico destinati alle questure. Come se non bastasse il governo ha scelto anche di tagliare pure le unità dei vigili del fuoco presenti nei porti, tra cui i sommozzatori che sarebbero i primi ad intervenire in caso di attacco ad una nave passeggeri. ""Mentre da una parte il governo dispone nei porti l'innalzamento delle misure di sicurezza al livello 2 per il rischio terrorismo, dall'altra sta continuando ad attuare lo smantellamento del servizio antincendio portuale e del servizio sommozzatori dei vigili del fuoco"", afferma Antonio Brizzi segretario generale del Conapo, il sindacato autonomo vigili del fuoco. ""Al fine di rispettare i vincoli della spending review il ministro Alfano a fine luglio 2015 ha emanato un decreto che prevede la riduzione del numero dei vigili del fuoco in tutti i distaccamenti a protezione dei porti, che arriva quasi al dimezzamento dei vigili del fuoco nei porti di Napoli, Venezia e Livorno. E' prevista anche la chiusura di sette nuclei sommozzatori e la rottamazione delle unità navali antincendio di grosse dimensioni ritenute troppo onerose seppur funzionali, per sostituirle con imbarcazioni piu' piccole e non adatte a grossi incendi. E' paradossale"", rimarca Brizzi."
"Ruba due quintali di pomodori, l'agricoltore lo fa arrestare","Ruba due quintali di pomodori , l’agricoltore lo scopre e lo fa arrestare. È accaduto nel fine settimana nelle campagne di Ercolano , in provincia di Napoli. È finito in manette un 60enne, incensurato, residente nella vicina città di Torre del Greco. L’uomo, come hanno appurato i carabinieri, era riuscito a guadagnarsi l’ingresso nel fondo del contadino, un 57enne del posto, e aveva cominciato a cogliere i pregiati pomodori vesuviani. Ne aveva già raccolti molti, quasi duecento chili. Li aveva anche adagiati e sistemati in quindici cassette di legno. Sarebbe stato un buon colpo: il pomodoro del piennolo, eccellenza agroalimentare dell’area vesuviana tutelata fin dal 2009 con il marchio Dop di denominazione d’origine protetta, viene venduto sul mercato a un prezzo che oscilla tra i cinque e i sei euro. Purtroppo per il ladro, però, il proprietario dell’azienda agricola lo ha scoperto. E ha immediatamente chiesto aiuto alla centrale operativa dei carabinieri che sono subito arrivati sul luogo della segnalazione. Hanno così scoperto e arrestato il 60enne. A suo carico è stato disposto il giudizio per direttissima ed è stato condannato alla pena sospesa di dieci mesi di reclusione, con l’obbligo di presentazione alla polizia giudiziaria."
"Uomini e Donne, trono gay: ecco gli aspiranti tronisti","Nella prossima edizione di Uomini e Donne Maria De Filippi ha confermato che ci sarà un trono gay e nell’attesa di scoprire l’identità del nuovo tronista è già partito il toto nomi . All’appello lanciato dalla redazione del programma di Canale 5 hanno risposto in tantissimi e alcuni di questi sono vecchie conoscenze del mondo dello spettacolo. Tra gli aspiranti tronisti gay della prossima edizione di Uomini e Donne ci sono gli ex gieffini Siria De Fazio e Maicol Berti che, sin dalla loro partecipazione al Grande Fratello , non hanno mai fatto mistero delle loro preferenze sessuali . In particolare, Siria De Fazio ha partecipato alla nona edizione del Grande Fratello ed è nota per aver avuto una relazione lesbo con Naike Rivelli , figlia dell’attrice Ornella Muti ; dall'altra parte Maicol Berti , tra i protagonisti del Grande Fratello 10 , ha già fatto sapere che è pronto a partecipare al programma pomeridiano di Maria De Filippi a patto che ci sia “qualcuno di coraggioso scendesse da quella scala”, come lui stesso ha dichiarato; insomma qualcuno che non lo faccia solamente per questioni di visibilità. Un altro nome papabile per il trono gay di Uomini e Donne è quello Bosco Cobos , amico di Jonas Berami e presenza fissa a L’isola dei Famosi . Sono sempre più insistenti le voci che lo vorrebbero come tronista al fianco di Tina Cipollari e, anche se si vocifera un forte interesse da parte della redazione, non sono ancora arrivate conferme ufficiali. Di certo Bosco Cobos con il suo carattere eccentrico e stravagante regalerebbe tante sorprese al programma; per capirlo basta vedere qualche vecchia puntata de L’isola dei Famosi o di Chiambretti Night , dove è stato più volte invitato come ospite in studio. Su una possibile partecipazione a Uomini e Donne , Bosco Cobos ha dichiarato al magazine online Vicolo delle News : “ Mi piacerebbe tantissimo trovare un amore in Italia. L'uomo italiano mi affascina. E 'me parece estupendo' che Maria De Filippi voglia fare questo trono in tv perché è un'icona di libertà. È meraviglioso perché significa fare un passo avanti ”."
"Cancro alla prostata, in arrivo la biopsia 3D","Il cancro della prostata al centro del XIX Congresso Nazionale della Associazione Urologi Italiani, AURO.it. in corso a Genova presso il Centro Congressi “Magazzini del Cotone”. Gli urologi riuniti annunciano una interessante novità in campo uro oncologico: sono in arrivo le biopsie in 3D che permetteranno di arrivare a diagnosi più puntuali e accurate consentendo una più efficace cura del tumore della prostata. Si tratta di un importante passo avanti nella cura di questa complessa patologia che in Italia è il più frequente tra i tumori maschili: 1 uomo su 6 di età superiore ai 50 anni è a rischio tumore e, ogni anno, sono circa 43.000 mila i nuovi casi. Con il costante invecchiamento della popolazione italiana (dovuto in parte alla contrazione delle nascite, ma soprattutto alla riduzione della mortalità), il numero di diagnosi tumorali è destinato ad aumentare nei prossimi anni. Si prevede di arrivare nel nostro paese a 50.000 nuovi casi all’anno nel 2030.* E’ quindi sempre più importante - afferma Giario Conti, Presidente di AURO e Primario della Divisione di Urologia presso l’Ospedale Sant’Anna di Como - eseguire diagnosi precise che consentano di trattare il tumore nel modo più corretto. Esistono, infatti, tumori della prostata con comportamenti molto diversi tra loro: alcuni sono particolarmente aggressivi e necessitano di un trattamento molto tempestivo; tuttavia oggi sono diagnosticati anche molti tumori piccoli e non aggressivi, che potrebbero non svilupparsi clinicamente nell’arco di vita del paziente e quindi non richiedere una terapia curativa specifica. “Nella cura clinica del carcinoma prostatico esiste oggi un eccesso di trattamento - afferma Paolo Puppo , Comitato scientifico AURO, responsabile dell’Urologia Oncologica dell’istituto Humanitas di Castellanza e Direttore del Centro di Eccellenza di Urologia dell’ASL Imperiese - Non tutti i tumori della prostata meritano di essere trattati (con chirurgia, con radioterapia, con ormoni), il problema è di essere sicuri della diagnosi in modo tale da individuare con la miglior approssimazione i lupi e separarli dalle pecore.” Ed ecco l’importante novità: sono in arrivo nuove biopsie in 3D. Un nuovo software che permetterà di migliorare l’attendibilità delle biopsie, il prelievo di cellule all’interno della ghiandola, fino a oggi insufficiente e poco precisa. La nuova tecnica lavora in 3 dimensioni con la possibilità di simulare il tragitto della biopsia, e di modificarlo all’occorrenza, registrandone ogni singolo step. La zona segnalata come la più sospetta compare come bersaglio, in modo da indirizzare verso il punto preciso da esaminare senza colpire altre zone. Differentemente rispetto a quanto è avvenuto fino ad oggi con l’uso dell’ecografia, che fornisce una localizzazione della biopsia solo in 2 dimensioni, senza la registrazione del tragitto dell’ago, con questa nuova tecnica sarà possibile registrare quindi una mappa tridimensionale delle biopsie eseguite, che permetterà di ricostruire con precisione la localizzazione e il volume del tumore. Questi dati, assieme al grado di malignità del tumore, contribuiscono in maniera decisiva a stabilire la categoria di rischio cui il paziente è esposto. Una volta stabilito con accuratezza il rischio, il trattamento sarà pianificato con maggiore efficacia, riducendone peraltro i possibili effetti collaterali. Le biopsie effettuate sinora non erano minimamente in grado di fornire lo stesso livello di affidabilità. “In altre parole - finisce Puppo - di fronte ad un piccolo tumore a bassa malignità saremo più tranquilli a proporre come opzione anche la semplice vigile attesa, di fronte ad un tumore di 1-2 cm a malignità anche solo intermedia un trattamento chirurgico o radioterapico si renderà necessario. Non esiste una terapia buona per tutti.” L’arrivo delle biopsie in 3D permettendo diagnosi più precise, consentirà l’indicazione di cure “su misura” per ogni paziente affinché ottenga il trattamento più adatto con i minori effetti collaterali possibili. Un importante passo avanti nella diagnosi del carcinoma prostatico"
"In Cina sognano Cristiano Ronaldo. Il suo agente: ""Resta al Real""","In Cina hanno deciso di fare shopping in Europa e nel Mondo: dopo Oscar e Tevez ora il grande sogno si chiama Cristiano Ronaldo. Il fuoriclasse del Real Madrid ha da poco rinnovato il suo contratto fino al 30 giugno del 2021 ed è ormai l'uomo simbolo dei blancos, con cui ha vinto tutto realizzando la bellezza di 380 reti in 367 presenze al suo attivo in tutte le competizioni. Secondo quanto rivelato da Jorge Mendes a Sky Sport, ci sarebbe un club cinese disposto a fare follie per portare CR7 nella Super League: 300 milioni di euro al Real Madrid e 150 milioni di euro al portoghese. Il potente procuratore di Cristiano Ronaldo ha comunque dichiarato che il suo assistito non si vuole muovere dal Real: ""I club cinesi su Ronaldo? Non è la prima volta, Ronaldo è il migliore al mondo, il migliore di sempre, ed è normale che tutti lo vogliano. Posso dire però che lui è felice a Madrid e vuole continuare a giocare nel Real. Quello cinese è un mercato nuovo, può comprare qualche calciatore. Ma con Cristiano è impossibile. Oltre 100 milioni l'anno per convincerlo? Vuole restare al Real, i soldi non sono tutto nella vita""."
Acquista un mobile su ebay e trova 15milioni di lire: ora può cambiarli,"Una fortuna inaspettata, che ha dell'incredibile. Non capita tutti i giorni acquistare un mobile e ritrovarsi con un bel gruzzoletto in tasca. Un gruzzolo che un decreto di Mario Monti rischiava di buttare al vento. Una donna di Vercelli e residente a Venezia ha acquistato su ebay un mobile usato e quando le è arrivato a casa ha scoperto che all'interno, in un doppio fondo c'erano 15 milioni di lire, tutte in banconote da 100mila. Viola Colombo, 50 anni, ha fatto la sua fortuna. Ma quando ha portato i soldi a Bankitalia, agli inizi di settembre, le era stato detto che non era più possibile cambiarli in euro. A quel punto, scrive il Gazzettino , si è rivolta all'associazione Agitalia. «Se è vero - dicono all’Agitalia - infatti che era stato stabilito un termine decennale (2002-2012) per il cambio delle lire in euro è altrettanto vero – come sostiene ampiamente la Giurisprudenza – che qualsiasi termine di prescrizione o decadenza decorre da quando il soggetto è posto in grado di far valere il proprio diritto. In più la Corte Costituzionale ha dichiarato di recente l’illegittimità del decreto Monti , riportando il nostro Paese sulla “lunghezza d’onda” degli altri Paesi della Comunità europea dove il cambio della vecchia moneta nazionale è sempre possibile». Ed è proprio quella sentenza dell Corte Costituzionale la vera ""vittoria"" della donna. L'ex premier, infatti, aveva firmato un decreto che anticipava la data ultima per cambiare le lire in euro. Ma una sentenza della Corte l'ha dichiarata incostituzionale. Così è si è riaperta una ""finestra"" che le ha permesso di cambiare quelle lire in euro. Insomma, nonostante Mario Monti abbia provato a toglierle la possibilità di godere di una cifra di quei soldi che ora può investire in una bella vacanza."
"Così la luce ridisegna le città, premiati i giovani videomaker","Centoquaranta video e oltre 140.000 visualizzazioni sul canale you tube dedicato sono solo alcuni numeri della terza edizione del concorso internazionale Riprenditi la città, Riprendi la luce e che confermano il grande successo dell’iniziativa che si è conclusa nella splendida scenografia del Teatro Comunale di Bologna scenario della premiazione dei dieci vincitori - su 23 video arrivati in finale - della rassegna di cortometraggi di 60 secondi realizzati da giovani under 30 con cui hanno raccontato la luce e le città in tre modi diversi modi diversi secondo le categorie Luce e luoghi , Luce e Parole , Luce e ambiente . Per la categoria Luce e luoghi ha vinto Viaggio nella notte di Piero Piccioli, 23 anni di Bagno a Ripoli (Firenze) a cui consegnato il riconoscimento Francesca Migliorato, responsabile illuminazione artistica di Enel Sole. Secondo classificato Side by Side di Maria Marangoni, 24 anni di Ferrara premiata da Massimiliano Guzzini, vice presidente e Business innovation & networking director de IGuzzini Illuminazione. Per la categoria Luce e Parole primo posto per Ibidem di Ginevra Marino, 30 anni di Milano premiata da Aldo Bigatti direttore marketing e vendite Business unit light di Gewiss. Secondo classificato Musa di Morena Sarzo, 30 anni di Camposampiero (Padova) premiato da Claudio Bisoni, coordinatore del corso di laurea magistrale in cinema, televisione e produzione multimediale dell’Università di Bologna. Per la categoria Luce e Ambiente ha vinto L'Universo in prospettiva di Gioia Arieti, 21 anni di Vigevano (Pavia) premiato da Dante Cariboni, ceo di Cariboni group. Video secondo classificato La semina della luce di Luigi Lazzaro 29 anni di Palermo premiato da Nicoletta Gozo, responsabile progetto Lumiére di Enea. Premio speciale Light design al video Vox Lux di Caroline Dimelow, 27 anni di Welwyn Garden (Regno Unito) premiato dalla light designer Marinella Patetta. Energy Saving è stato assegnato al video Domani è un altro mondo di Stefano Cioni, 29 anni di Pisa premiato da Gianpaolo Roscio, responsabile Servizi a eete di Iren Servizi e Innovazione Spa. Premio Show Lighting al video Sogno di Luce di Antonio Pipolo, 28 anni di Salerno premiato da Davide Barbetta, responsabile marketing di Clay Paky del gruppo Osram. Infine il Premio speciale della Giuria è stato dato a Double Light di Marco Fazio, 26 anni di Palermo, a consegnarlo Gisella Gellini docente al Politecnico di Milano ed esperta di light art. Tra i presenti alla cerimonia il presidente di Aidi Margherita Suss, esponenti del mondo della luce e rappresentanti delle Istituzioni come Riccardo Malagoli, assessore ai lavori pubblici del Comune di Bologna, Giuseppe Tomarchio, city manager del Comune di Milano, Andrea Cancellato, direttore generale della Fondazione Triennale e Andrea Rurale, presidente del Fai Lombardia. Presenti anche rappresentanti del mondo della formazione, della cultura e dello spettacolo come Marco Filibeck, direttore delle luci del Teatro alla Scala e Alessandro Calosci, produttore cinematografico. ""Anche quest’anno - spiega Margherita Suss , presidente di Aidi - l’iniziativa ha ottenuto un grande successo incontrando l’entusiasmo e il coinvolgimento di moltissimi giovani. I risultati positivi del concorso sono una felice dimostrazione di quanto il tema luce con le sue infinite declinazioni e contaminazioni, sia sempre più d’interesse tra i giovani, capaci di trasformarlo con il loro sguardo, la loro arte e sensibilità in soggetto e strumento importante di racconti e messaggi per tutti. Rappresentazioni e messaggi dei giovani videomaker sui quali riflettere e che possono rappresentare un’occasione meno tecnicistica o didattica per sensibilizzare sull’importanza che la luce, e soprattutto una buona illuminazione riveste nella nostra vita quotidiana. Messaggi che noi professionisti dell’illuminazione dobbiamo cogliere e interpretare"". Il concorso è stato organizzato e promosso da Aidi (Associazione italiana di illuminazione) con il patrocinio del ministero dello Sviluppo Economico, Enea, Museo del Cinema, Assil, Apil, Consiglio nazionale degli architetti pianificatori, paesaggisti e conservatori, Fai Lombardia, Comuni di Milano e Bologna, Politecnico di Milano, Politecnico di Torino, Università degli studi di Bologna (Dams). Media partner dell’iniziativa Radio Subasio, due importanti riviste che affrontano a livello internazionale i temi della cultura della luce e del design: Luce e Professional Lighting designer e il portale Luxemozione . Sponsor importanti dell'iniziativa aziende leader che operano nel campo dell'illuminazione, Cariboni Group, Enel Sole e Gewiss come sponsor Gold; Clay Paky, IGuzzini e Iiren come sponsor Award; Osram e Performance in Lighting come sponsor Silver. I video e dei dieci vincitori sono visibili su https://www.youtube.com/watch?v=ZMz4nebN4hc&list=PLEN-8FhgNWb9pFGLR0st3QoxtJCcTuXHa I 140 video in gara sul sito www.riprenditilacitta.it"
"Masterchef, Striscia è in ritardo: finale svelato già a gennaio","Lo spoiler , si sa, dà fastidio a tutti. Per questo la soffiata di Striscia la notizia , che ha rivelato in anticipo il nome del vincitore della quarta edizione di Masterchef Italia , ha fatto arrabbiare non solo giudici e produttori del celebre talent, ma anche milioni di spettatori in tutto il mondo. Eppure la redazione di Antonio Ricci non è stata l'unica ad imbroccare l'ordine di arrivo finale dei concorrenti del programma di cucina più famoso d'Italia. Su Twitter si parla sempre più spesso di un misterioso attribuito allo sconosciuto Luca Rosso , che per ben sette volte ha postato la classifica esatta dei primi undici concorrenti. E - dettaglio non irrilevante - i tweet datano al 23 gennaio. Quasi un mese e mezzo prima dello spoiler ""ufficiale"" di Striscia. ""Masterchef 1 stefano 2 nicolò 3 amelia 4 paolo 5 arianna 6 maria 7 federica 8 simone 9 valentina 10 fiilppo 11 conte"", digitava infallibile Luca Rosso. La cui identità rimane misteriosa, almeno per ora."
"La confessione del figlio di Travaglio: ""Papà vorrebbe che facessi il porno-divo""","Alessandro Travaglio , in arte Dj Trava, si confessa in una intervista a Radio Club 91. Chiacchierando con i conduttori de I Radioattivi (Ettore Petraroli e Rosario Verde) il figlio di Marco Travaglio racconta: ""Politicamente sono neutro: a 20 anni la politica è importante ma è uno dei primi passi. Si esce appena da uno stato di istruzione"". Insomma, ""sono apolitico, non sono pronto per la rivoluzione"". E ironizza: ""Magari papà preferirebbe che facessi il pornodivo ma alla fin fine è d'accordo"" con le sue scelte. Quanto alla sua musica: ""Sono un ragazzo di 20 anni quindi le tematiche che canto sono circoscritte alla mia età. Nonostante l'innovazione sia fondamentale in questo campo, ognuno parla delle stesse cose in modo diverso"". Di certo, continua: ""Non mi farei scrivere una canzone da mio padre, preferisco i miei pensieri anche se lui sarebbe più capace di me. E poi al rap preferisce la grande musica italiana come Dalla e Battiato. Italia's Got Talent? Mi faranno fuori, sono un rapper scarso"". Il direttore del Fatto resta per lui una ""fonte d'ispirazione""."
Cena chic per scordare il lancio di uova,"Milano - Uova dai lavoratori Fiom («Nessun problema, io adoro le crepes»), mazzate dai sindaci sui tagli. Meno male che la giornata milanese è finita in bellezza per il premier Renzi, con una super cena imbandita dall'amico Farinetti, 650 invitati vip che hanno scucito almeno mille euro a testa (in anticipo) per finanziare il Pd, col metodo del fund raising tra imprenditori e banchieri che tanto orrore fa ai compagni della minoranza piddina. E a The Mall di Milano, dentro il quartiere «newyorkese» della rinnovata Porta Nuova-Garibaldi, sotto Bosco verticale dell'archistar Boeri, per cenare con Renzi e i ministri Maria Elena Boschi, Maurizio Martina (più Alessandra Moretti e Matteo Colaninno) sfilano volti e conti correnti notevoli, gente che, a occhio e croce, non ha mai messo piede nello stand salamelle di una festa dell'Unità. Tavoli circolari da dieci, tovaglie di lino, quaranta camerieri, centrotavola tricolore, musica jazz. Menù tradizional-chic: risotto allo zafferano, manzo in salsa speck e amarone, mousse di cioccolato. I vini li offre la Allegrini, casa vinicola veneta (mentre i Bertani innaffieranno quella di Roma). E dal Veneto arrivano in 25 a finanziare Renzi: Fabio Franceschi di Grafica Veneta, Sandro Bregolato dell'azienda informatica Saiv di Vicenza, alcuni big dell'industria meccanica. Meno finanza pura rispetto alla cena organizzata da Davide Serra a Milano nel 2012, quando Renzi era solo un sindaco candidato alla segretaria Pd («Da uno che ha la base alle Cayman consigli non ne prendiamo» fu il complimento di Bersani), anche se Guido Roberto Viale c'è. Più imprenditori stavolta. Ecco Alessandro Perron Cabus , ad della Sestrieres (impianti sciistici), Valerio Saffirio della Rokivo (coproduce i Google glass), l'amministratore di Live nation Italia Roberto De Luca , Alessio Albani di Omnia Medica, Pietro Colucci di Kinexia (energia), Rosario Rasizza di Openjob Metis, Benedetta Arese Lucini , general manager di Uber Italia, quella odiata da taxisti e sindacati. Un tavolo intero per Confcommercio. Per il Pd un bottino di oltre 800mila euro (con tavoli in overbooking ), superiore alle aspettative, un successo per Renzi e per il suo tesoriere. Ottimi piatti e vini per digerire una giornata impegnativa. Prima a inaugurare l'Energy park di Alcatel-Lucent, un nuovo polo hi-tech, dove un plotone organizzato da Fiom e Cobas ha accolto Renzi con uova, fischi e urla. «Mi tirano le uova? Sono pronto a fare le crepes. Quando c'è una crisi il presidente del Consiglio deve fare il sindaco, non il coniglio, non deve scappare, deve mettersi in gioco» dirà poi Renzi, che trova cinque minuti per incontrare i rappresentanti sindacali, dopo l'intervento alla Alcatel (dove è tornato sulla questione Ue: «Non ho mai detto che la Commissione sia un covo di burocrati, ma ora che l'hanno detto loro la cosa mi fa pensare. Se l'Ue vuole uscire dal recinto dorato della burocrazia abbia il coraggio di liberare dalle catene del Patto di stabilità gli investimenti in innovazione»). Quindi all'assemblea dell'Anci, dove non ci sono uova, ma gli interventi duri dei sindaci, a inziare dal «renziano» Piero Fassino, sindaco di Torino e presidente Anci, contro i tagli della legge di Stabilità per i Comuni («Insostenibili»). Renzi li placa annunciando una tassa unica comunale, una «local tax» già dal 2015, che lascerà ai sindaci ampio margine per aggiustare (alzando) le imposte comunali per far fronte ai tagli. È questa l'unica autonomia che Renzi è disposto a concedere: «L'autonomia che vi propongo è organizzativa, vi diamo degli obiettivi e poi voi fate come vi pare, è evidente che poi ne risponderete di fronte ai cittadini»."
Cimeli dell'Olocausto finiscono in vendita su eBay,"Circa trenta ""cimeli"" dell'Olocausto sono finiti in vendita su eBay , il più popolare sito di aste online e poi ritirati quando la notizia è stata battuta dal Daily Mail . Una divisa da campo di concentramento , con base d'asta di circa 13mila euro, probabilmente appartenuta a un panettire polacco morto ad Auschwitz. Ma anche spazzolini da denti e una valigetta. Sono questi gli oggetti che sono stati messi in vendita online, prima che il sito d'aste cancellasse la pagina segnalata dal Daily Mail . eBay si è scusata per l'accaduto, spiegando che l'asta era sfuggita ai controlli che il sito effettua normalmente. Ha anche devoluto in beneficienza 40mila dollari per farsi perdonare dagli utenti indignati da quanto accaduto ."
"Reja fa il pieno di derby Enrique, progetto fallito","Roma - Finire nel libro nero degli allenatori che perdono entrambi i derby capitolini della stagione non è simpatico. Accade al «neofita» Luis Enrique che vede ora lo spettro di un’annata fallimentare per la sua Roma e per il suo progetto, che molti vorrebbero al capolinea. Vincere una stracittadina in casa dei «cugini» dopo 14 anni può invece regalarti il «paradiso» sportivo. Accade a Edy Reja, che solo 10 giorni fa era sul punto di abbandonare la nave e invece imita Eriksson e «blinda» la panchina. Un derby con tanti assenti e tanta paura che si rivela brutto, nervoso - quasi una cartina tornasole delle tensioni degli ultimi tempi sia a Trigoria che a Formello - ed è gestito malissimo dall’arbitro Bergonzi (che pure azzecca le decisioni chiave del match). Brutto anche per i buu razzisti a Juan, proprio nella giornata in cui le due squadre indossano la maglia che condanna gli squallidi gesti riferiti al colore della pelle e all’antisemitismo. «Non mi era mai capitato in un derby, ma nemmeno in Germania o in Brasile, ho rispetto per i tifosi della Lazio ma mi è dispiaciuto, più per loro che per me», così l’amarezza del difensore giallorosso. L’espulsione di Stekelenburg dopo 7 minuti per il fallo su Klose (una regola che va assolutamente rivista, ndr) e il rigore di Hernanes mettono la stracittadina subito in salita per la Roma. «Qualche volta vorrei giocare il derby in undici, non so cosa ho fatto per meritare questa merda», così l’asturiano che parafrasa Pedro Almodovar per descrivere il suo stato d’animo, in riferimento anche al rosso diretto per Kjaer all’andata. Lo sfogo del tecnico giallorosso, che deve ingoiare un nuovo boccone amaro e sembra non avere più credito dalla tifoseria, attesta che l’ultimo obiettivo dell’annata (il terzo posto) pare ormai un’utopia. «Continuo a credere nel progetto di Luis Enrique, ma per la Champions è dura. E la Lazio è stata più squadra di noi», l’opinione di De Rossi. «Il vostro progetto è come il ponte sullo Stretto, non si farà mai...», ironizza uno striscione della curva laziale. Di fronte ai fucili spianati, il tecnico asturiano sottolinea «gli errori infantili che però ci saranno sempre per chi fa possesso palla come noi» commessi dalla squadra (vedi il rigore concesso dopo un appoggio sbagliato di Heinze e la rete di Mauri nata da un calcio piazzato, ndr). Ma poi aggiunge: «Progetto fallito? Non voglio essere allenatore di una squadra se non piaccio al club o ai tifosi. Ma il giudizio lo trarrò a fine stagione. Credo che merito di finirla: dodici partite, mi rialzo e rialzo i ragazzi. Per essere grandi manca tanto, ma ho visto cose buone e l’atteggiamento giusto». Sulla sponda Lazio, sorrisi e soddisfazione. Quella di Reja che esulta come un bambino sotto la curva dopo aver spezzato un incantesimo (vincere in casa della Roma) che durava dal 1998. Il terzo posto in solitudine cancella veleni e incomprensioni, le voci su Zola suo possibile sostituto non hanno scalfito il tecnico goriziano. «È un mio amico, ci siamo sentiti, il presidente doveva prendere dei contatti se io andavo via - così Reja -. Sarei felice se Zola approdasse sulla panchina della Lazio, ma non ora, posso allenare altri 10 anni». I numeri dicono che la Lazio viaggia sulla stessa media dell’anno scorso, segnando qualche gol in più. «In serie A è difficile ripetersi, ma ci proveremo. La Roma? Quando giochi in inferiorità numerica e vai sotto di un gol, è chiaro che non è facile. Ma faccio i complimenti agli avversari, bravi a pareggiare (con Borini, 8° gol stagionale)», dice ancora l’allenatore biancoceleste. Che ritrova Mauri, uomo derby dopo un calvario durato 4 mesi. «Se all’andata era stato il successo della liberazione, questo è della consacrazione», sottolinea il capitano laziale. È il derby e la ruota quest’anno gira a favore dei biancocelesti."
"Altro che Dan Brown, ecco le parole misteriose di Mosè al popolo di Israele","È nascosto tra i frammenti dei rotoli del Mar Morto un segreto più segreto del Simbolo Perduto di Dan Brown: il testo autentico del Deuteronomio, il quinto dei libri che formano la Torah. La versione originale, le vere parole pronunciate da Mosè al Popolo d'Israele nel deserto, diverse da quelle delle raccolte posteriori, che hanno risentito delle dispute teologiche delle varie scuole rabbiniche. A sostenerlo James Charlesworth, un professore di studi neotestamentari presso il Princeton Theological Seminary, il quale ha analizzato un piccolo frammento, grande quanto il palmo di un uomo. Si tratta di un passo che 27mo capitolo del libro in cui sono raccolti i discorsi di Mosè alla nazione ebraica prima dell'arrivo nella Terra Promessa, quelli in cui sono elencati i Dieci Comandamenti ed i «mitzvot», i dettami della Seconda legge destinati a regolare la condotta privata e pubblica una volta finito l'insediamento nella regione di Canaan. Nel frammento analizzato da Charlesworth, Mosè prescrive a chi sarebbe entrato nella Terra Promessa (privilegio che a lui non sarà accordato) di erigere un altare di pietra in onore dell'unico Dio al di là della riva destra del Giordano. E, parlando su ispirazione diretta di Dio, ordina che l'altare sorga sul Monte Gerizim. Ora, è questo il particolare che suggerisce la tesi dell'originalità del testo di Qumran: in tutte le versioni ufficiali, redatte successivamente, il luogo indicato sarebbe un altro, vale a dire il Monte Ebal. Quanto basta al professor Charlesworth per affermare che, vista non solo la veridicità della versione dei manoscritti, appurata in centinaia di pubblicazioni, ma anche la loro generale correttezza si tratta delle vere parole di Mosè. O di Dio, visto per appunto Mosè su ispirazione divina parlava. La versione successiva dovrebbe essere invece frutto di una soluzione imposta nel corso di un vero e proprio scontro tra gruppi religiosi. «Finalmente il testo originale del Deuteronomio», ha dichiarato al Los Angeles Times, «si tratta di una scoperta di importanza sensazionale». Il frammento oggetto del suo entusiamo è stato mostrato, rigorosamente in fotografia, dal board dell'università californiana che lo ha acquistato insieme ad altri quattro. Si tratta, anche in questi casi, di parti dell'ultimo libro del Pentateuco ad eccezione di un papiro che riporta parte del Libro di Daniele. Tutti hanno raggiunto la cassaforte dell'Azusa Pacific University al termine di un percorso che li ha portati nelle mani di collezionisti privati e mercanti specializzato, uno dei quali (non meglio identificato) a Venezia. Ora resteranno in California per un po', affidati alle cure di chi cerca le Vere Parole di Dio."
"La casa farmaceutica si chiama Isis: troppi gli equivoci, ora cambia nome","Un nome, alle volte, può creare più di un problema. Lo sanno bene quelle donne che, nei Paesi anglosassoni, si chiamano come la dea egizia Iside, che poi in inglese diventa Isis. È per la stessa ragione che un colosso dell' industria farmaceutica ha dovuto cedere, scegliendo di cambiare nome piuttosto che vedersi troppo spesso associati a una sigla terroristica. Da quando, nel 2014, l'acronimo del sedicente Stato islamico è diventato noto anche al grande pubblico, la Isis Pharmaceutical non ha avuto vita facile. È per questo che ora ha deciso di mettere fine alla scomoda omonimia, e da lunedì a Wall Street ci sarà quotata la ""Ionis"". ""Noi vogliamo che la gente ci conosca solo come produttori di medicinali salva-vita"", ha commentato l'ad della compagnia, Lynne Parshall . Condividere il proprio nome con una sigla del terrorismo di certo non serviva allo scopo."
"Siria, il ruolo positivo della borghesia di Damasco","Da Damasco – La prima parte di Viaggio al termine della notte (1932) di Louis-Ferdinand Céline non va letto come un romanzo ma come il carnet de voyage di un giovane reporter che coglie le sofferenze, le manipolazioni, le imposture e le angosce di una società civile assalita dalla guerra. Attraverso il protagonista Bardamu, un giovane che come tanti altri si è arruolato ed è tornato a Parigi a causa delle ferite riportate, lo scrittore francese descrive la vita quotidiana della grande metropoli. Mentre sul fronte si consuma la guerra, nella capitale la borghesia fa ottimi affari. “Mentir, baiser, mourir”. “Mentire, scopare, morire” scrive brutalmente Céline per descrivere le sensazioni di un ragazzo tradito dai suoi superiori: “Per essere ben visti e considerati, bisognò sbrigarsi alla svelta a diventare buoni amici dei borghesi perché quelli, nelle retrovie, man mano che la guerra andava avanti diventavano sempre più viziosi. L’ho capito subito tornando a Parigi e anche che le loro donne avevano il fuoco al culo, e i vecchi delle fauci grosse così, e le mani dappertutto, sui culi, nelle tasche”. Il capolavoro celiniano mette a nudo l’impostura della guerra voluta da un’élite che attraverso grandi discorsi esorta le nuove generazioni a morire per la République : “Ve lo dico io, gentucola, coglioni della vita, […] quando i grandi di questo mondo si mettono ad amarvi, è che vogliono ridurvi in salsicce da battaglia...” avvertiva spietato. Alcuni hanno definito Louis Ferdinand Céline “il medico dei poveri” ma qui, in questo passaggio del romanzo, assomiglia più ad uno psicologo della guerra. Per capire il clima che avvolge la Siria e la “questione del consenso popolare”, Viaggio al termine della notte va tenuto accanto al libro Il Leone di Damasco di Patrick Seale , giornalista irlandese e biografo occidentale di Hafez Al Assad. Perché malgrado una guerra che dura da quattro anni e l’aperta ostilità di tutti i Paesi occidentali - i quali hanno interrotto i rapporti diplomatici nel 2011-2012 – c’è da chiedersi quali sono le ragioni che hanno fatto restare il popolo unito intorno al governo di Bashar al Assad (eletto al terzo anno di conflitto con l’88 per cento dei voti). Poche defezioni nell’esercito, nessun tradimento da parte di ufficiali e ministri, ma soprattutto coesione sociale tra le classi grazie al ruolo assunto principalmente dalla media e alta borghesia di Damasco (l’altissima borghesia siriana invece, arricchitasi per un quarantennio sulle spalle del partito Baath, è in parte fuggita in Europa o in Paesi vicini come Libano, Giordania o Turchia, gettando, per convenienza, fango sui propri compatrioti). E qui ritorna il rapporto tra Céline e la Grande Guerra. Mentre i soldati operano in una dimensione di hard power (combattimenti sul fronte, sicurezza dei cittadini, ecc.), la società civile (rimasta fedele allo Stato siriano), lavora incessantemente nelle “comode” retrovie organizzando conferenze, tavole rotonde, incontri politici e culturali aperti agli stranieri e non che mirano ad aggirare l’isolamento e la demonizzazione mediatica internazionale ( soft power ). Ognuno di questi eventi pubblici o a porte chiuse è accompagnato dall’inno nazionale siriano e un minuto di silenzio per i caduti in guerra che qui vengono chiamati “ martiri ” e celebrati in continuazione da messe, cortei, documentari televisivi, fotografie disseminate ovunque nella città. Poi tra i relatori viene spesso invitato un soldato mutilato, accolto da un’ovazione, che racconta la sua storia personale al fronte. Inoltre accanto a questi incontri, non mancano le campagne di solidarietà e raccolta fondi organizzate dalla borghesia siriana e destinate alle famiglie che hanno perso i propri figli nei combattimenti attraverso le varie fondazioni, come ad esempio quella governativa “dei martiri”. Ognuno - medici, avvocati, liberi professionisti, commercianti, studenti, impiegati - offre come può il proprio contributo, diverso dal sangue , ma ugualmente utile per combattere una guerra devastante."
"'Ndrangheta, arrestato il boss Antonio Pelle: tra i 30 più pericolosi","Reggio Calabria - Fine della corsa. I carabinieri del Ros di Reggio Calabria hanno arrestato oggi pomeriggio Antonio Pelle, di 77 anni, considerato il capo storico dell’omonima cosca di San Luca. Era latitante dal 2000 Pelle, conosciuto come 'Ntoni Gambazza, è stato bloccato a Polistena, nella piana di Gioia Tauro, mentre era ricoverato nel reparto di chirurgia. Il suo nome era inserito nell’elenco dei 30 ricercati più pericolosi d’Italia. Ricercato dal 2000 per associazione di tipo mafioso finalizzata al traffico internazionale di armi, sostanze stupefacenti e altro, per Pelle il 18 settembre del 2007 sono state diramate le ricerche in campo internazionale, per arresto ai fini estradizionali. L’ospedale in cui è stato arrestato Pelle è presidiato in forza dai carabinieri che non fanno avvicinare nessuno. Al momento dell’irruzione dei militari del Ros nella stanza con Pelle c’era la moglie, che gli stringeva la mano. Sull’operazione gli investigatori stanno mantenendo uno stretto riserbo. L'arresto Si trova ancora ricoverato in una stanza del reparto di chirurgia dell’ospedale di Polistena Antonio Pelle, detto ’Ntoni Gambazza. L’uomo, secondo quanto si è appreso, era stato ricoverato d’urgenza in ospedale, pare per un’ernia strozzata. La circostanza, evidentemente, non è sfuggita ai carabinieri che erano da mesi sulle sue tracce, anche se ancora non erano riusciti a bloccarlo. Oggi, invece, avuta la certezza che Pelle era ricoverato, i carabinieri del Ros sono entrati in ospedale e lo hanno bloccato. Viste le sue condizioni non è escluso che Pelle debba rimanere in ospedale per alcuni giorni. Il pg: ""Un capo storico"" ""Gambazza è un nome che significa ’ndrangheta in Calabria e anche fuori. È uno dei capi storici dell’organizzazione. La sua cattura rappresenta un segnale forte di successo dello Stato e in particolare, in questo caso, del Ros dei carabinieri"". A dirlo è stato il procuratore di Reggio Calabria Giuseppe Pignatone. ""Pelle - ha aggiunto - è un boss storico. Con lui risaliamo alle vicende più antiche, alla guerra di mafia e prima ancora alle riunioni presso il santuario della madonna di Polsi che rappresentavano, 30 anni fa, il momento cruciale ogni anno delle intese tra le varie cosche. Le nostre indagini - ha concluso Pignatone - dicono che aveva ancora adesso un ruolo estremamente preciso e attivo in Calabria e anche fuori"". Chi è 'Ntoni Gambazza È il boss più potente di San Luca, uno dei capi storici dell’organizzazione e nella struttura gerarchica della cosca ricopre il grado di vangelo, il più alto. ’Ntoni Gambazza, all’anagrafe Antonio Pelle, è nato il primo marzo 1932 nel paese noto per una faida che ha fatto decine di morti. Dopo l’arresto del figlio, Salvatore Pelle, per Gambazza termina oggi una latitanza cominciata nel 2000, quando venne condannato a 26 anni di carcere per associazione mafiosa, traffico internazionale di armi, droga e altro. Prima di allora il boss era stato assolto nove volte. Il 18 settembre 2007 sono state diramate anche ricerche in campo internazionale, finalizzate ad una eventuale estradizione dopo l’arresto. In tutti questi anni si dice che Pelle sia sempre rimasto nascosto nei boschi dell’Aspromonte. Niente telefono, niente computer. Solo messaggeri per comunicare con i suoi. Comunicazioni divenute sempre più difficili negli ultimi anni, dopo la strage di Duisburg, del 15 agosto 2007, vista la crescente pressione dello Stato e la presenza sempre più capillare delle forze dell’ordine sul territorio. Secondo gli investigatori, Pelle sapeva della Strage di Duiburg, cioè sapeva che qualcuno avrebbe vendicato l’omicidio di Maria Strangio, 33 anni, ammazzata a Natale del 2006 per errore, al posto del marito, Giovanni Luca Nirta. Era a conoscenza della possibilità di una strage, ma non ha reagito. Anzi, proprio per sottolineare l’estraneità alla faida delle famiglie più potenti chiese ai familiari liberi di mandare una lettera alla Gazzetta del Sud. Insomma, la faida sarebbe solo uno scontro tra famiglie minori e Gambazza stava cercando, come già aveva fatto in passato, nel 1991, di arrivare a una pace senza vincitori."
"Tonfo delle borse europee, Piazza Affari a -4,52%","Milano - Perdite pesanti per le Borse europee e per Wall Street all’indomani del meeting della Fed che esprime pessimismo sull’economia americana. Non ha contribuito a migliorare l’umore dei mercati l’indice dell’attività manifatturiera nei Paesi dell’Eurozona che scende a settembre ai minimi da agosto 2009. Le borse europee chiudono in forte calo. A registrare le perdite minori è Piazza Affari in quanto il comparto più colpito - per via del tonfo dell’indice Pmi manifatturiero dell’eruozona - è quello industriale, che ha un peso minore sulla piazza milanese. L’indice Ftse Mib cede il 4,52% a 13.481,59 punti. Il Dax di Francoforte perde il 4,96% a 5.164,21 punti, con ThyssenKrupp (-8,18%) e Daimler (-7,95%) tra i peggiori del listino. Il Cac 40 di Parigi, maglia nera, scivola del 5,25% a 2.781,68 punti, l’Ftse 100 di Londra arretra del 4,67% a 5.041,61 punti, l’Ibex di Madrid segna -4,62% a 7.830,8 punti. Per l’Italia, in controcanto, arriva un buon apprezzamento da parte del commissario Ue agli Affari economici e monetari. Olli Rehn, da Washington dove stanno per aprirsi i lavori del G20 finanziario, ha detto: ""Non mi aspetto che l’Italia abbia bisogno di prestiti di emergenza dall’Ue e dal Fmi"". Se saranno necessari, gli interventi sul mercato secondario dei titoli di stato dovrebbero essere in grado di dare sollievo all’Italia, ha aggiunto. Oggi lo spread tra Btp e Bund tedeschi ha toccato quota 411 punti, il massimo da quando la Bce acquista i titoli italiani, quindi è sceso sotto la soglia dei 400. L’Europa vive anche i timori per la situazione greca: oggi alta tensione ad Atene con lo sciopero generale dei trasporti e le manifestazioni di piazza contro le nuove misure di austerity volute dal governo di George Papandreou al fine di scongiurare la bancarotta. Il premier ha avvertito che ""non esiste altra strada se non la bancarotta, e avrebbe conseguenze pesanti per ogni famiglia"". Tra le misure deliberate, ci sono il taglio del 20% per le pensioni sopra i 1.200 euro e la cassa integrazione per 30 mila dipendenti pubblici entro la fine dell’anno. La Ue, ha assicurato nel frattempo Rehn, non consentirà un ""default incontrollato"" della Grecia o una sua uscita dall’eurozona in quanto ciò ""causerebbe enormi danni economici e sociali""."
"Come divenne il re del thriller? Divorando Spillane, King e Deaver","Giorgio Faletti ha sempre sostenuto di avere imparato a scrivere letteratura di suspense divorando le storie Mickey Spillane e Stephen King. Davanti a Michael Connely arrivò a confessargli che era stato un suo autografo benaugurale a fare entrare nel mondo dei bestseller Io uccido. Faletti ha sempre condiviso la sua passione per il noir coi lettori da quando, cabarettista, inventò il personaggio della guardia giurata Vito Catozzo a Drive In: confezionò anche alcune storie dedicate al suo metronotte raccolte poi in Porco il mondo che ciò sotto i piedi (1994). Per trovare la propria strada come scrittore Faletti avrebbe però dovuto aspettare il 2002, anno della pubblicazione di Io uccido, thriller che totalizzò la cifra record di 4 milioni di copie vendute, scardinando le regole della narrativa di suspense nazionale (secondo cui bisognava ambientare le storie esclusivamente nel nostro Paese). Fu complicato per Faletti arrivare a quella pubblicazione. Tutti si aspettavano da lui un libro comico, non una storia internazionale di serial killer. Ma giocare con i generi, cambiare pelle, cercare sempre nuove sfide è stata una costante di Faletti. Proprio per carpire se quello che stava per scrivere aveva il giusto moood, Faletti per un lungo periodo frequentò a Milano l'ambiente della Libreria Sherlockiana. Andava ad ascoltare gli scrittori affermati, chiacchierava con loro, cercava di farsi dare suggerimenti e ne carpiva i segreti... Ricordo una cena in cui fece di tutto per stare di fronte a Jeffrey Deaver con l'intenzione di farsi spiegare nel dettaglio la tecnica da lui applicata per i colpi di scena. Ne nacque un'amicizia sincera che per anni ha portato i due scrittori non solo a effettuare varie presentazioni insieme ma persino a ipotizzare di scrivere qualcosa a quattro mani. Non un thriller, ma un libro di ricette culinarie... È un peccato che il progetto non sia stato realizzato. Da abile gourmet, Faletti s'ispirò per il titolo Io uccido a quello secco di Io, la giuria di Mickey Spillane, mettendo subito in chiaro con quel verbo l'attività preferita del suo protagonista. Poi individuò nel Principato di Monaco il teatro perfetto dove l'assassino seriale avrebbe lanciato alla radio le sue sfide agli inquirenti. Dalla Costa Azzurra gli è poi stato facile scegliere di spostarsi nella New York contemporanea con il successivo Niente di vero tranne gli occhi (che omaggiava nei delitti i personaggi del mondo di Charlie Brown) e quindi raggiungere l'Arizona dei Navajos in Fuori da un evidente destino (che mostrava più di un'affinità con le storie di Tony Hillerman). E se successivamente nei racconti di Piccoli inutili nascondigli è emersa la passione per il fantastico di Faletti, il suo percorso noir si è ulteriormente arricchito con Appunti di un venditore di donne e Tre atti e due tempi di ambientazione italiana: un ritratto della Milano di Vallanzasca e Turatello e un affresco del mondo del calcio delle scommesse visto da «un allenatore per caso»..."
"Renzi: ""Cretino chi lancia uova? Salvini ha ragione. Ma lui proprio per questo fu condannato nel 1999""","Prosegue il botta e risposta politico, durissimo, sulla triste vicenda del lancio di uova contro l'atleta azzurra, rimasta ferita all'occhio. Matteo Renzi su Twitter va all'attacco del ministro dell'Interno: ""Matteo Salvini - scrive su Twitter - ironizza sulla vicenda di Daisy Osakue dicendo che chi lancia uova è un cretino. Condivido la definizione. Sapete per cosa è stato condannato nel 1999 Matteo Salvini? Lancio di uova. Come si autodefinisce allora il nostro Ministro dell’interno?"". L’episodio cui si riferisce Renzi risale al 1999, quando Salvini fu denunciato e poi condannato a 30 giorni di carcere (con la condizionale) per aver lanciato uova durante un comizio di Massimo D’Alema a Milano. Poco prima Salvini aveva attaccato proprio Renzi, sempre su Twitter: ""Esilarante Renzi l’altro giorno sulla ’emergenza razzismo"" . Il ministro dell’Interno pubblica lo screenshot del commento fatto da Renzi il 30 luglio contro gli ""schifosi razzisti"" che avrebbero aggredito Daisy Osakue e la notizia che uno dei coinvolti nell’aggressione è figlio di un consigliere comunale del Pd."
A Gallipoli un uomo fotografava e filmava le parti intime delle bagnanti,"Scandalo al sole in un parco acquatico di Gallipoli, in provincia di Lecce. Un uomo, un operaio 35enne incensurato di Racale (sempre in provincia di Lecce), è stato denunciato dai carabinieri della località turistica per “violenza privata” e “reato di interferenze illecite nella vita privata”. Il giovane uomo, cliente della struttura balneare, aveva la passione di osservare le bagnanti in costume da bagno. Non solo. Mentre erano impegnate a prendere la tintarella e a farsi il bagno, l'uomo rivolgeva l'obiettivo della sua macchina fotografica sulle loro parti intime. Si sentivano osservate e lo erano, da una reflex e da una videocamera che le stava filmando e fotografando. Le malcapitate accortesi di essere oggetto d'attenzione si sono rivolte agli addetti alla sicurezza dello stabilimento che, a loro volta, hanno allertato i carabinieri. I militari, dopo aver identificato l'uomo, hanno controllato il suo armadietto. Hanno così scoperto che aveva due macchine fotografiche e videocamere professionali nelle cui schede di memoria erano salvati più di 3mila file con foto e video di parti intime femminili, scatti e riprese sempre all’interno dei parchi acquatici. Il materiale è stato sequestrato e per l'uomo è scattata la denuncia."
"Centrale Enel, tragedia Si rompe una tubatura: un morto, 3 intossicati","Roma - Incidente sul lavoro all’interno dell’impianto Enelgreenpower del Gruppo Enel di Civitavecchia, all’interno del polo industriale della città portuale sul litorale a nord di Roma. Secondo i primi rilievi si sarebbe trattato della rottura di una tubatura da cui è fuoriuscita acqua e ammoniaca. Un operaio, ricoverato d'urgenza nel reparto di rianimazione del locale ospedale, è morto all'arrivo nella struttura. Sul posto sono intervenuti cinque squadre dei vigili del fuoco e l’impianto è già stato messo in sicurezza. Il bilancio dell'incidente La rottura di una tubatura, poi la tragedia. Il bilancio sempre più grave: un operaio è morto, altri tre sono rimasti feriti in maniera non grave. Sergio Capitani, un operaio 33enne dipendente di una ditta esterna, sarebbe stato colpito da una delle valvole dalla quale è uscito un getto a forte pressione di acqua e ammoniaca che l’ha colpito in pieno e sbattuto contro un palo alle sue spalle ferendolo al capo. L’operaio, soprattutto per il forte colpo ricevuto oltre che per intossicazione, è morto nonostante i tentativi dei sanitari di rianimarlo sul posto. Il personale del 118 aveva proceduto con la defibrillazione. Immediatamente dopo era stato messo sull’elicottero per il trasporto urgente in ospedale a Roma. Ma non appena il mezzo si è alzato in volo l’operaio è andato nuovamente in arresto. Le ulteriori operazioni di rianimazioni non hanno sortito effetti e il 33enne è morto. L'intervento del 118 I vigili del fuoco del comando provinciale di Roma, attorno alle 12, sono dovuti intervenire perché, secondo primissime informazioni, a causa della rottura di una tubazione, per motivi ancora da accertare, era segnalata una fuga di ammoniaca. A causa di questa fuga gli operai sono rimasti feriti. Enel riferisce che i feriti sono stati subito soccorsi dagli operatori del presidio medico presente nell’impianto e che l’operaio in condizioni più gravi è dipendente di una ditta esterna. Avviata l'indagine Enel ""ha immediatamente costituito un comitato di crisi ed ha attivato una indagine interna per chiarire le dinamiche dell’accaduto. Sul posto si sono recati i responsabili della Direzione produzione, generazione e safety di Enel"". Presso la centrale elettrica di Torrevaldaliga Nord, sottolinea l’Enel, ""si è verificato un incidente mortale, per ragioni ancora da accertare, in prossimità di alcune tubazioni contenenti ammoniaca, nell’area del quarto gruppo di generazione. Sono stati coinvolti quattro lavoratori, di cui un dipendente Enel e tre di una impresa esterna. Uno di questi è deceduto poco dopo l’incidente. I feriti sono stati immediatamente soccorsi dal presidio medico dell’impianto ed è stato anche richiesto l’intervento di un’eliambulanza"". ""Il flusso - precisa la società - è uscito da un tubo aperto da entrambi i lati sul quale la squadra di tecnici stava intervenendo per rimuovere una ostruzione""."
"Regionali, tra espulsioni e faide interne per il Pd è caos ovunque","Guai per il Pd in vista delle Regionali. Da Nord a Sud sono numerose le schegge impazzite nel campo del centrosinistra. In Veneto la renziana Alessandra Moretti pare destinata a perdere contro Luca Zaia, nonostante la candidatura di disturbo di Flavio Tosi e l’accordo stretto con Sel e con i Verdi. In Liguria , invece, il deputato civatiano Luca Pastorino ha deciso di presentarsi contro la candidata ufficiale del Pd, Raffaella Paita che si presenta con l’appoggio anche del Nuovo centrodestra. Pastorino, dopo aver lasciato il Pd, ha ricevuto il sostegno di Sel, di Sergio Cofferati e degli altri dissidenti democratici che hanno contestato la vittoria della Paita alle primarie. La Liguria, data per sicura fino a qualche giorno fa, potrebbe essere in bilico, visto che Lega Nord e Forza Italia hanno trovato l’intesa per una candidatura unitaria (quella di Giovanni Toti) e se il Movimento 5 Stelle dovesse avere una buona affermazione nella terra di Beppe Grillo. I voti di Pastorino, che potrebbe attestarsi attorno al 10%, sarebbero, in quel caso, decisivi per un’eventuale e clamorosa sconfitta della Paita. Anche in Umbria i civatiani provano a guastare la festa della candidata del Pd, Catiuscia Marini, governatrice uscente che si ripresenta per il bis. Rita Castellani, dopo una lunga militanza nel Pd, ha lasciato il partito e guiderà una coalizione di cui farà parte anche l’Altra Europa-Umbria che si ispiri alla sinistra di Tsipras e di Podemos. Situazione contorta anche nelle Marche dove il presidente uscente Gian Mario Spacca, con due legislature alle spalle col centrosinistra, ora si ripresenta con la lista Marche2020, appoggiato dai centristi di Area popolare e forse nei prossimi giorni anche Forza Italia convergerà sul suo nome. Luca Ceriscioli è il vincitore delle primarie e candidato ufficiale del Pd che, però, non avrà il sostegno di Sel che si presenta da sola col suo coordinatore regionale Edoardo Mentrasti. Altra roccaforte rossa in bilico? Dove non ci dovrebbero essere sorprese è nella Toscana di Matteo Renzi e di Enrico Rossi che si ripresenta alla guida della Regione per un secondo mandato ma anche in questo caso senza il supporto di Sel. I vendoliani, infatti, correranno da soli con Tommaso Fattori perché Rossi, noto antirenziano, si è convertito alla vocazione maggioritaria del Pd a cui tanto ambisce il segretario-premier. Al Sud i problemi maggiori sono rappresentati dalla candidatura in Campania di Vincenzo De Luca , sulla cui testa pendono gli effetti della legge Severino. Tecnicamente De Luca è candidabile ma non eleggibile perché condannato per abuso d’ufficio nell’ambito dell’inchiesta sulla costruzione del termovalorizzatore di Salerno, città di cui è sindaco. Nonostante da più parti gli sia stato chiesto più volte un passo indietro, De Luca non ha ceduto il passo e sembra intenzionato a ricorrere al Tar in caso di vittoria elettorale. Vittoria non scontata dato che il patto tra Berlusconi e Salvini prevede che la Lega non si presenti in Campania e ciò facilita un accordo tra il centrodestra e i centristi di Area popolare (Ncd+Udc). Anche in questa regione, inoltre, il Pd non è riuscito, o meglio non ha voluto, allearsi con Sel che candida Salvatore Vozza come leader della sinistra radicale campana. Il deputato campano Guglielmo Vaccaro ha, poi, annunciato che voterà per il governatore uscente di Forza Italia Stefano Caldoro e non esclude una sua fuoriuscita dal Pd. In Puglia, dove Michele Emiliano si presenta come il candidato di tutto il centrosinistra in alleanza con l'Udc, il Pd ha recentemente espulso Guglielmo Minervini, assessore alle politiche giovani uscente, reo di volersi candidare nelle liste di Sel “per difendere la stagione di 10 anni di governo Vendola”. Minervini era arrivato terzo alle primarie per la scelta del candidato Presidente e l’ala a lui vicina non solo contesta l’alleanza con l’Udc ma anche l’ingresso di molti esponenti di centrodestra sul “carro del vincitore”. Ad agitare le acque del Pd pugliese c'è anche il sostegno alla candidatura a sindaco di Cosimo Mele , l'ex deputato Udc coinvolto nel 2007 in uno scandalo a base di sesso e cocaina, che si è riclicato come primo cittadino di Carovigno, il suo paese natio, prima sotto le insegne dell'Ncd e ora col Pd. Due anni fa, infatti, Mele era stato eletto con l'appoggio di liste civiche ma al ballottaggio ottenne il sostegno del il Pd. Era poi passato con gli alfaniani che l'avevano sfiduciato ma era riuscito a rimanere in sella ancora un anno grazie ai voti del Pd, di cui ora è il portabandiera per le amministrative di fine maggio. Dalla Sicilia, infine, sono da segnalare le dimissioni del presidente regionale del partito, Marco Zambuto (ex Pdl), colpevole di aver incontrato Silvio Berlusconi a Palazzo Grazioli e di aver favorito la vittoria del candidato vicino a Forza Italia, Silvio Alessi alle primarie del centrosinistra di Agrigento."
"I tifosi della Juventus in coro: ""Date la maglia n°19 a Höwedes""","Dopo una vita allo Schalke 04 , dal settore giovanile fino alla prima squadra, Benedikt Höwedes ha deciso di cambiare aria per accettare la corte della Juventus. Il difensore classe '88 è già sbarcato a Torino e sarà il rinforzo difensivo, di classe ed esperienza, richiesto da Allegri dopo la partenza di Leonardo Bonucci. Höwedes ha vestito la maglia dello Schalke per 10 stagioni, ha messo insime 335 presenz e 23 reti ed è nel giro della nazionale tedesca dal 2011. Il passaggio di Bonucci al Milan non è ancora stato digerito dai tifosi della Juventus che hanno etichettato il centrale di Viterbo come un traditore. L'ex canterano dell'Inter ha respinto le accuse, dichiarando di avere avuto le palle nel lasciare una società vincente come la Juventus. L'arrivo di Höwedes ha scaldato e non poco i tifosi bianconeri che sui social network hanno espresso il loro desiderio che il centrale tedesco indossi proprio la maglia numero 19 lasciata orfana da Bonucci: ""Date la 19 a Höwedes"", oppure ""Quanto godo se Höwedes prende la maglia n°19"", ""Juventus, dategli la 19 a Höwedes. La maglia che doveva e deve essere di un elemento importante ma non imprescindibile"", ""Date la 19 a Höwedes e questa storia finisce una volta per tutte""-"
"Provaci ancora, Charlie Brown! Sbarca a Roma la coppa del mondo di baseball","Non occorrerà ricordare Charlie Brown alla disperata ricerca di un punto, per ricordarne la popolarità nel mondo e il destino che rischiano di fare i concorrenti dei «mostri sacri» statunitensi. E neppure scomodare le evidenti origini italiane del famoso Joe Di Maggio, campione sul diamante ma anche fidanzato di quel diadema che era Marlyn Monroe, per comprendere che qual filo sottile leghi l'americanissimo gioco del baseball all'Italia. Una passione che la solitudine rende più fremente e che sboccerà nell'autentica «febbre» il prossimo mese di settembre, quando in Italia si disputera nientepopodimeno che la Coppa del Mondo. Il trofeo è arrivato ieri a Roma, dopo essere stato già esposta la settimana scorsa al G8 dell'Aquila. Consegnata simbolicamente dal ministro degli Esteri Franco Frattini al sindaco di Roma Gianni Alemanno, nei prossimi giorni sarà esposta ai Mercati Traianei e resterà nella Capitale fino al 21 settembre quando, nel corso di una serata di gala in programma all'Auditorium Parco della Musica, sarà consegnata dalla città di Roma al Sindaco di Nettuno, la città-simbolo del baseball in Italia, dove si svolgerà la finale dei Mondiali il 27 settembre. La competizione internazionale, che si svolgerà in Europa dal 9 settembre, vedrà protagonisti gli impianti sportivi italiani per ben 48 partite delle fasi finali del campionato. Un'occasione per «avvicinare Paesi e popoli diversi», come ha ricordato il ministro Frattini, ma anche un momento per promuovere l'immagine dell'Italia all'estero incrementando i flussi turistici in particolare nell'area metropolitana di Roma. La cerimonia è stata organizzata dal presidente del Comitato organizzatore Italia 2009 Baseball World Cup, Mauro Miccio e dal Presidente della Federazione Italiana Baseball Softball, Riccardo Fraccari: «Sono state realizzate una serie di iniziative in coordinamento con le istituzioni locali - ha detto Miccio - con il Comune di Roma, la Regione Lazio e la Provincia. Nell'ambito della promozione negli Stati Uniti, che si svolgerà il 20 luglio allo Yankee Stadium, in occasione della partita tra New York Yankees e Baltimore Orioles, verrà presentato il Mondiale. In quella occasione presenteremo un pacchetto turistico per la settimana delle finali, dal 21 al 27 settembre». Quest'anno inoltre l'evento sarà all'insegna della sostenibilità ambientale: il ministro dell'Ambiente, Stefania Prestigiacomo, ha consegnato infatti al Comitato organizzatore Italia 2009 Baseball World Cup l'attestato di adesione alla campagna per la sostenibilità energetica europea, realizzata dall'Unione europea e dal Ministero italiano. Con la certificazione UNI ISO 14001/2004 concessa all'evento da parte dell'Ente Certificatore DNV l'edizione 2009 dei Mondiali di Baseball si caratterizzerà come la prima manifestazione «Green Event», promuovendo una serie di azioni e buone pratiche che incentivano la sostenibilità ambientale riducendo i consumi di energia ed acqua, le emissioni di Co2 e la produzione di rifiuti. «Questo campionato europeo sarà organizzato secondo i criteri di sviluppo sostenibile -ha detto il ministro Prestigiacomo-. Lo sport e' uno dei veicoli migliori per promuovere la cultura e l'educazione ambientale: attraverso il messaggio dei campioni sportivi, si può dare un utile contributo alla sfida ambientale». Il Presidente della Federazione Italiana Baseball Softball, Riccardo Fraccari ha poi spiegato che «la finale di Nettuno il 27 settembre è la prima tappa di un percorso che vede Roma e il suo hinterland protagonisti di un progetto a lungo termine. La Federazione ha infatti scelto quest'area per farne una grande città dello sport. Rientra in questo progetto l'intenzione di realizzare uno Stadio del Baseball nella Capitale». Presente anche l'assessore allo Sport della Provincia di Roma Patrizia Prestipino: «Il 20 luglio, con l'assessore regionale al Turismo Claudio Mancini e con il sindaco di Nettuno Alessio Chiavetta, saremo a New York per presentare dei pacchetti turistici che potranno contribuire a incrementare il turismo nella provincia di Roma». Tra i pacchetti presentati negli Usa il «Progetto memoria», che lega il viaggio dei turisti americani in Italia alla visita dei cimiteri americani di Anzio e Nettuno: «Daremo così la possibilità agli americani - ha detto l'assessore - di vistare i loro eroi caduti per liberare il nostro Paese». Durante la conferenza stampa sono state presentate le medaglie ufficiali, realizzate in collaborazione con la Zecca dello Stato ed il francobollo celebrativo emesso da Poste Italiane. Numerosi anche gli eventi collaterali ai Mondiali di baseball, tra cui una rassegna di cinema che verrà portata nelle scuole e nelle piazze italiane. ""Tra gli eventi in programma - ha ricordato Miccio - la rassegna cinematografica sui miti del baseball in 10 istituti scolastici di 10 città italiane maggiormente legate alla storia del baseball. A Roma e Nettuno inoltre verranno realizzati i villaggi del baseball che resteranno aperti per tutto il periodo della Coppa del Mondo». A partire dal 20 luglio saranno in vendita on-line e in tutte le ricevitorie Lottomatica i biglietti per assistere agli incontri della Baseball World Cup. I prezzi vanno dai 13 Euro ai 50 Euro per la tribuna centrale della finalissima. Sono previsti anche dei mini-abbonamenti sia per tutti gli incontri della Nazionale Italiana (Follow Italy), sia per quelli previsti per sedi che ospiteranno almeno 3 partite."
"Piano del territorio a rischio stop, Palmeri chiama in aula l'assessore","La pubblicazione del Pgt era prevista per domani: 27 giugno. «Questo sapevamo noi e questo sapeva Milano» fa presente Manfredi Palmeri, ex presidente del consiglio comunale e ora unico rappresentante nell'opposizione del Terzo polo. Si tratta, sottolinea, «di un documento di competenza dell'aula, che l'ha approvato il 4 febbraio dopo averlo adottato il 14 luglio dello scorso anno: se sono intervenute variazioni sull'iter amministrativo, queste devono quindi essere formalizzate in modo adeguato e di queste devono essere resi edotti tempestivamente i consiglieri». Il finiano Palmeri solleva il caso dopo l'intenzione espressa dal neo assessore all'Urbanistica Ada De Cesaris di rivedere il Piano di governo del territorio ereditato dalla giunta Moratti per esaminare le osservazioni dei cittadini. «Chiedo un'informativa dell'assessore De Cesaris - attacca Palmeri - basata anche sugli elementi giuridici, poi ciascuno assumerà una posizione sul percorso ipotizzato dalla giunta: si potrebbe comunicare all'Aula già nella seduta di domani e dopo le sue dichiarazioni ogni gruppo può intervenire per 5 minuti, perché è adesso opportuno ascoltare formalmente le diverse componenti dell'assemblea». Si è detto «d'accordo nel merito che l'analisi delle osservazioni è un tema dirimente e non sono stato di certo un sostenitore di come è stato gestito il Pgt nella sua parte finale, ma questo non esime chi la pensa come me a ricostruire in termini di metodo il contesto formale in cui affrontarlo, a partire dall'esatto stadio dell'iter del provvedimento e dei ricorsi ad esso». Ma Palazzo Marino si difende: «Non c'è alcun atto ufficiale che indichi la data di domani come data in cui deve essere pubblicato il Pgt. Si trattava di supposizioni fatte dall'ex sindaco Letizia Moratti e riprese oggi dal consigliere Palmeri». Il chiarimento è rinviato (comunque) in aula."
"La Raggi a Casaleggio jr: ""Marra e Romeo? Onesti e trasparenti""","Marra e Romeo? Persone ""oneste e trasparenti"". A scriverlo a Davide Casaleggio è il sindaco di Roma, Virginia Raggi , in un lungo messaggio all'interno della famosa chat 'Quattro amici al bar'. L'episodio risale al 14 agosto scorso quando il sindaco stava lavorando alla nomina della sua giunta e del suo staff. Per la Raggi, secondo quanto rivela il quotidiano ""La Repubblica"" , Raffaele Marra e Salvatore Romeo erano due collaboratori di specchiata moralità. A distanza di mesi però il primo è stato messo in carcere per corruzione, mentre il secondo è inquisito per la sua nomina a capo della segreteria politica del Campidoglio e coinvolto nella vicenda delle polizze vita che ha intestato alla prima cittadina. La Raggi, invece, risulta indagata per abuso d'ufficio per la nomina del fratello di Renato Marra (fratello di Raffaele ndr), a capo del dipartimento Promozione Turismo e per abuso d'ufficio per la nomina affidata a Romeo. Nel messaggio di quel 14 agosto la Raggi assicurava Casaleggio junior sul fatto che i due avessero lavorato con le precedenti ammimistrazioni e che non fossero proprio dei 'vergini' della politica. Ciò è irrilevante E non è sufficiente a mettere in discussione la loro 'specchiata moralità', spiega il sindaco che, con la stessa forza, sosteneva anche l'allora assessore all'Ambiente, Paola Muraro, che per oltre 12 anni è stata consulente in Ama e che, in seguito, è stata raggiunta da un avviso di garanzia. ""Non la conoscevo scrive - Ce l'ha presentata Stefano Vignaroli. Ti dico una cosa: mi sembra brava e proprio il fatto di aver lavorato all'interno del sistema fa sì che lei possa ""girare la chiave nel quadro e far partire la macchina"". I nostri detrattori chiedono 'discontinuità', ma è proprio questa esperienza che ci consente di produrre risultati""."
Minaccia e violenta dottoressa: ​arrestato ex dipendente comunale,"Ha perseguitato per mesi una dottoressa di cui si era innamorato, l'ha minacciata di morte e l'ha costretta a cambiare l'ambulatorio ben tre volte. Infine, il gesto estremo: è arrivato addirittura ad abusare di lei. ""Se non mi ascolti faccio saltare il palazzo - le diceva - faccio scoppiare la bombola del gas"" . Oggi i carabinieri di Bari hanno messo la parola fine a questo incubo arrestando Maurizio Zecca, ex dipendente del comune di Acquaviva delle Fonti, che da qualche tempo non era in salute. Proprio a causa di alcune sue patologie, l'uomo si rivolgeva spesso alla guardia medica . Un anno di minacce, un anno di soprusi, un anno di violenze . L'ultima risale allo scorso 5 novembre. Maurizio Zecca avrebbe, infatti, telefonato alla dottoressa minacciandola. ""Se non mi ascolti faccio saltare il palazzo - le avrebbe detto in quell'occasione - faccio scoppiare la bombola del gas"" . Secondo le indagini coordinate dal pm di Bari Simona Filoni, l'incubo sarebbo iniziato nell'ottobre dell'anno scorso. Il 51enne avrebbe tempestato la dottoressa con messaggi e telefonate che hanno assunto toni sempre più minaccosi e violenti. ""Un’opera di lenta e crescente persecuzione - ha scritto il giudice nell'imputazione - arrivando a maturare una vera e propria ossessione "" . Dopo le prime denunce, la dottoressa è stata trasferita. Ma questo non ha fermato Maurizio Zecca che ha continuato a perseguitarla finché un giorno è addirittura arrivato ad abusare di lei nella guardia medica. La situazione non è cambiata nemmeno dopo il secondo trasferimento. A finire nel mirino dell'ex dipendente comunale è stato anche il marito della donna. A lui Maurizio Zecca inviava, in piena notte, audio che, secondo la ricostruzione del Corriere della Sera , contenevano ""suoni simili a quelli realizzati dal grilletto di una pistola o riproducenti scatti metallici o il rumore di una sparatoria con mitragliatrice"" ."
"""Valeria Golino ha mollato Scamarcio per Vincent Cassel""","Messa da parte per un attimo la separazione fra Belen e Stefano, ormai l’obbiettivo del gossip è la coppia scoppiata formata da Valeria Golino e Riccardo Scamarcio . La notizia diffusa da Novella2000 è stata smentita dai diretti interessati, ma le indiscrezioni continuano a circolare. Secondo la rete infatti l’attore francese che si accompagnerebbe a Valeria altri non sarebbe se non Vincent Cassel , ex marito della nostrana Monica Bellucci: “ Vero, falso e verosimile? – si chiede il sito Dagospia che lancia la news - In rete circola la notizia che Valeria Golino, dopo aver lasciato Scamarcio, abbia perso la testa per Vincent Cassel, ex marito della Bellucci"". Si vocifera che l'attrice fosse stanca dei continui tradimenti del piu' giovane compagno (tra l'altro l'ultima scappatellla pare che Scamarcio se la sia concessa con una donna che lei proprio detesta) ma che se lo sia ripreso solo per buttarlo fuori di casa, fargli una piazzata e volare tra le braccia dell'attore francese. Per Cassel solo stagionate di qualità: passa dalla 51enne Bellucci alla 50enne Golino."
Nell'Hampshire un affare immobiliare da brividi,"Le notizie non muoiono sulla carta, né nell'etere, né in Rete. Sopravvivono altrove. Dove, non si sa. Proviamo a immaginarlo. La notizia. Un'aristocratica dimora nobiliare, completa di campo di cricket e 1500 acri di terreno dove sono disseminati ventuno cottage con quaranta residenti: il tutto - sito fra le verdi colline dello Hampshire, 75 chilometri a sud di Londra - è in vendita per 32 milioni di dollari, con l'eccezione della chiesa di St. Peter che, spiega l'agenzia immobiliare, «appartiene a Dio». Il villaggio di Linkenholt sorge infatti sulla proprietà gestita da un trust benefico dopo la morte dell'ultimo proprietario, Herbert Blagrave: il nuovo acquirente potrà - se lo vorrà - trasferirsi nel castello ma non potrà fregiarsi di alcun titolo nobiliare, dato che non ve n'è alcuno associato alla località; potrà inoltre diventare presidente del club di cricket, ma per bersi un boccale di birra dovrà cercarsi un villaggio vicino, perché il pub di Linkenholt ha chiuso alcuni anni fa. Quanto ai residenti, dovrebbero stare tranquilli almeno per i prossimi due anni, quando scadranno i contratti di affitto dei cottage (che vanno da 800 dollari a 7mila dollari al mese). (fonte: Apcom, 18 marzo 2009) Fuori dalla notizia. Erano convinti di aver messo in conto tutto, ma proprio tutto, prima della stipula dell'atto di acquisto, i collaboratori di mister Muhammad Kekenaladze, il magnate irano-georgiano nuovo proprietario di Linkenholt, il villaggio dello Hampshire comprensivo di dimora nobiliare a circa 75 chilometri a ovest di Londra messo in vendita oltre vent'anni fa. Non solo, erano certi di aver fatto un affarone. I milioni di dollari versati per i 1500 acri di terreno con 21 cottage, il campo di cricket e la villa, infatti, sono stati 30 e non 32, come chiedeva il trust benefico che deteneva il complesso dopo la morte dell'ultimo proprietario, Herbert Blagrave. Inoltre avevano spuntato, alla fine di serrate trattative, un'opzione sulla chiesa di St. Peter, già destinata a diventare un fast food multietnico e multiculinario. Ma sul contratto di acquisto ci si è dimenticati di citare qualche cosa che pure esiste, a Linkenholt, anche se si materializza raramente. «Materializzarsi», però, non è il verbo giusto, visto che si tratta di... un fantasma. E non un fantasma qualsiasi, bensì proprio quello di sir Herbert Blagrave. Gli emissari di Kekenaladze (il quale non ha ancora messo piede a Linkenholt), temono ora che il fantasma possa rivendicare i suoi diritti pregressi sul possedimento. Indiscrezioni in tal senso sono state raccolte dal Sun che, in una corrispondenza, riporta le voci raccolte in un pub di Basingstoke, un villaggio vicino, secondo le quali Blagrave è intenzionato a vendere caro il lenzuolo."
Così la criminalità nigeriana ha invaso l’Italia,"Il caso di Pamela Mastropietro ha riportato alla luce il problema della criminalità nigeriana presente ed operante in territorio italiano; Innocent Oseghal, Desmond Lucky e Lucky Awelima, i tre “profughi” coinvolti nell’omicidio, erano infatti attivi nello spaccio di stupefacenti a Macerata e gli inquirenti stanno ora indagando nel loro passato in Nigeria per capire che trascorsi abbiano, se non altro per l’agghiacciante operazione di smembramento del corpo della povera Pamela, anche se forse ciò andava fatto prima di farli entrare ed accoglierli in resort a quattro stelle. Nell’attesa che emergano ulteriori elementi utili a capire meglio le dinamiche del gruppo coinvolto nel massacro è intanto utile fare un rapido quadro su cosa si intende per “criminalità organizzata nigeriana” visto che alcuni gruppi, ma non tutti quelli presenti sul territorio, sono necessariamente legati alle grandi organizzazioni che fanno base a Lagos e Benin City. Un rapporto della DIA del 2016 faceva riferimento alla criminalità organizzata nigeriana come “la più pervasiva, formata da diverse cellule criminali indipendenti e con strutture operative differenziate ma interconnesse, dislocate in Italia e in altri Paesi europei ed extraeuropei”. Trattasi di gruppi vasti, ramificati, organizzati su un modello clanico e con un controllo fondato sulle intimidazioni, sulla minaccia della magia nera e sui sequestri di persona. Delle vere e proprie confraternite in quanto per farne parte bisogna sottoporsi a dei rituali di tipo tribale. Un esempio è quello che riguarda le minacce nei confronti delle prostitute che non solo vengono picchiate, ma che vengono sottoposte a riti voodoo con lo scopo di avere totale controllo su di loro e in molti casi con minacce aggiuntive ai propri familiari rimasti in Nigeria. Tra le confraternite più note vi sono la Black Axe, i Black Cats e gli Eiye che in Nigeria si sono resi protagonisti di molti omicidi, intimidazioni e reati predatori. Questi gruppi sono presenti anche in Italia, spesso in concorrenza con altre fazioni rivali della stessa comunità nigeriana. I principali traffici a cui si dedicano queste organizzazioni sono la prostituzione, l’immigrazione clandestina, la gestione della manodopera per la raccolta nei campi, il traffico di stupefacenti, le truffe telematiche e il racket dell’elemosina. Ci sono poi delle “zone grigie” dove sono operanti gruppetti isolati non legati a confraternite, senza una stabile organizzazione, che si muovono in spazi ristretti e si dedicano allo spaccio al minuto degli stupefacenti, recuperando dove possibile la “merce” da vendere. Il caso dei tre profughi spacciatori potrebbe essere legato a quest’ultima casistica anche se si tratta soltanto di un’ipotesi, nell’attesa che ulteriori elementi possano aiutare a completarne il quadro. C’è da dire che non si tratta della prima volta che nelle Marche viene tirata in ballo la criminalità organizzata nigeriana: nel novembre 2016 infatti emersero elementi che citarono la presenza di alcuni membri della confraternita Black Axe al funerale di Emmanuel Chidi Nnamdi, il nigeriano rimasto ucciso in una rissa con il fermano Amedeo Mancini. Oggi la criminalità organizzata nigeriana (che si tratti di confraternite o meno) è presente in molte zone d’Italia. Basti pensare all’operazione “Black Axe” che nel novembre 2016 a Palermo portava all’arresto di diciassette nigeriani membri della confraternita che ha dato nome all’operazione. L’organizzazione era riuscita ad acquisire in modo diretto o indiretto, avvalendosi del vincolo associativo e della condizione di assoggettamento ed omertà che ne deriva, la gestione ed il controllo di redditizie attività economiche, ( dalla tratta di esseri umani all’illecita riscossione di crediti, dallo sfruttamento e dal controllo della prostituzione al traffico di stupefacenti ). Ci sono poi numerose altre “piazze d’affari” come le zone di Genova, Torino, Milano, Padova, Roma, Caserta, Bologna. La prostituzione nigeriana è oramai presente da decenni sul territorio nazionale e ben noto è il ruolo delle cosiddette “maman”, ex prostitute che hanno fatto “carriera” e si occupano della gestione delle nuove arrivate, sia per quanto riguarda la logistica che la raccolta del ricavato da destinare alle organizzazioni. Al di là della prostituzione, ci sono alcune attività che saltano particolarmente all’occhio come ad esempio il cosiddetto racket dell’elemosina, recentemente documentato con reportage video a Milano da Tullio Trapasso del Comitato Antiracket e Abusivismo, racket che sfrutta quei ragazzi africani che si vedono agli angoli delle strade con il cappellino in mano mentre fanno la questua. Trapasso era anche riuscito a documentare dei resti di riti voodoo all’interno di un edificio abbandonato in zona Quartiere Adriano. Un recente approfondimento del quotidiano Vanguard, con sede a Lagos, fa riferimento a 170mila nigeriani detenuti all’estero, gran parte dei quali per reati legati alla droga, alla prostituzione e al traffico di esseri umani. A questi numeri si aggiungono più di 10mila donne risucchiate nell’inferno della prostituzione in Europa e in molti casi vendute dalle loro stesse famiglie. Secondo il Viminale lo scorso novembre più di 1500 nigeriani hanno fatto richiesta di asilo in Italia, 1900 a ottobre e altrettanti a settembre. Una vera e propria invasione da un Paese che non è in guerra e nei confronti della quale le istituzioni fanno fatica ad applicare i necessari filtri che dovrebbero selezionare chi entra e chi no. Lo si è vesto chiaramente con il caso di Macerata ma lo si era visto anche nel settembre 2014 a Jesi, sempre nelle Marche, quando il nigeriano Precious Omobogbe, pluripregiudicato e disoccupato, aveva infranto la vetrina di un’armeria, si era impossessato di due machete, un coltello ed aveva seminato il panico per il centro della città per oltre un’ora e mezzo prima di venire bloccato e posto in stato di arresto dai Carabinieri e non senza difficoltà. Insomma, permettere gli ingressi senza le adeguate indagini preventive comporta un rischio enorme per la sicurezza dello Stato e dei propri cittadini e i fatti sono sotto gli occhi di tutti."
Sarah Jessica Parker sul #Metoo: “La mia Carrie sarebbe stata entusiasta”,"Icona di moda e di stile, attrice e produttrice. Sono questi i talenti di Sarah Jessica Parker , l’attrice che a fine anni ’90 ha fatto la storia della tv grazie alla serie “ Sex & The City .” Pioniera del femminismo in tv, la sua Carrie Bradshow è stata uno tra i personaggi di finzione più apprezzati e amati dell’ultima decade. Sarah Jessica Parker intervista dall’Hollywood Reporter in merito a “Divorce”, la serie di cui è attrice e produttrice (rinnovata recentemente per una terza stagione), ha parlato non solo di spettacolo ma anche di cultura e società, ovviamente il movimento del #Metoo è stato argomento di discussione. “ Se Carrie fosse esista nell’era del Time’s Up e del movimento del #Metoo ” racconta, “ la mia editor sarebbe stata entusiasta. Sarebbe impossibile per un personaggio come il suo, che ha sempre avuto uno sguardo pungente e arguto, non raccontare la propria opinione su quell’argomento ” ironizza l’attrice. Effettivamente non sarebbe stata una cattiva idea, alla luce dei cambiamenti dell’industria di Hollywood e dell’editoria moderna, vedere una Carrie Bradshow sgambettare in una realtà in continuo cambiamento. “É un terreno ricco, da esplorare a fondo ” continua l’attrice. “ Carrie ha parlato di politica , di sesso, di uomini facoltosi, di denaro e lifestyle, in un certo senso è stata la prima donna che ha vissuto in un mondo di soli uomini. Sul movimento e sui recenti fatti di cronaca insieme a Miranda, Charlotte e Samantha, avrebbe avuto molto da dire ” conclude. La serie di cui è stata protagonista è stata un vero successo. In onda ad 1998 al 2004, ha avuto ben due sequel più uno spin-off ambientato negli anni ’80. Attualmente Sarah Jessica Parker è protagonista in Divorce, dramedy trasmessa qui in Italia su Sky."
È morto Silvius Magnago Storico leader dell'Svp,"Bolzano - L’ex presidente della Giunta provinciale di Bolzano, Silvius Magnago, è morto intorno alle 8.30 di questa mattina all’ospedale della città dove era ricoverato da venerdì scorso. Aveva 97 anni. Lo comunica l’ufficio stampa della Provincia di Bolzano. Negli ultimi giorni le condizioni dello storico leader della Sudtiroler Volkspartei e ""padre"" della svolta autonomista dell’Alto Adige erano progressivamente peggiorate, soprattutto per quanto riguarda le funzioni respiratorie e cardiache. Padre dell'autonomismo altoatesino Silvius Magnago, morto a Bolzano all’età di 96 anni, era uno dei padri padre dell’autonomismo altoatesino. Magnago nacque il 5 febbraio 1914 a Merano, conseguì il diploma di maturità al liceo classico di Bolzano nel 1936, si laureò in legge nel 1940 all'Università di Bologna e nel 1958 superò l'esame di procuratore. Dal novembre 1936 fino al giugno 1937 Magnago frequentò la scuola ufficiali di Palermo, fino al maggio 1938 fu tenente della riserva nel primo Reggimento Granatieri a Roma, prima di optare nel 1939 per la Germania. Nel dicembre 1942 Silvius Magnago venne arruolato nella Wehrmacht e inviato sul fronte orientale con il grado di tenente nelle truppe tedesche dei Gebirgsjäger. Un anno dopo venne gravemente ferito da una granata nel corso di un attacco sul Dnjepr: perse una gamba e solo nel 1945, dopo numerose operazioni in diversi ospedali militari, fu in grado di tornare a casa come invalido di guerra. Nel frattempo, il 18 ottobre 1943, Magnago aveva sposato a Landeck Sophia Cornelissen, originaria di Essen, conosciuta durante il servizio militare a Roma. La coppia si stabilì a Bolzano, dove nel dopoguerra Magnago lavorò dapprima all`Ufficio provinciale assistenza postbellica e successivamente come impiegato della Cassa di risparmio. La carriera politica Nel 1947, in Consiglio comunale a Bolzano, Magnago iniziò la sua carriera politica. Nel 1948, alle prime elezioni libere del Consiglio comunale, ottenne le maggiori preferenze e venne nominato vicesindaco. Malgrado ciò nel 1952 non si ripresentò alle elezioni comunali, e dopo un periodo di pausa solo nel 1960 venne nuovamente eletto in Consiglio comunale. Già nel 1948, inoltre, Silvius Magnago venne eletto in Consiglio regionale e quindi nel primo Consiglio provinciale dell'Alto Adige, anche in questo caso primo nelle preferenze sulla lista della Svp. Per 12 anni, fino al 1960, Magnago detenne per due anni alternativamente la presidenza del Consiglio provinciale (il primo presidente in assoluto) e del Consiglio regionale. Nel dicembre 1960 venne eletto terzo Presidente della Provincia dopo Karl Erckert e Alois Pupp. Rimase Presidente della Giunta ininterrottamente fino al 17 marzo 1989 e in tutte le elezioni provinciali ottenne il maggior numero di preferenze. Il dolore dell'Alto Adige Con ""profonda commozione"" la Giunta provinciale ha accolto la notizia della scomparsa dell`ex Presidente della Provincia Silvius Magnago. Il suo successore Luis Durnwalder lo ricorda con parole di ammirazione e riconoscenza. ""Silvius Magnago non è stato solo per 32 anni il nostro Presidente, non è stato solo la personalità che ha guidato il Sudtirolo in uno dei periodi più difficili della sua storia: Silvius Magnago era il Sudtirolo"", afferma in una nota. ""Se il Sudtirolo del dopoguerra ha avuto una figura simbolo, questa è stata Silvius Magnago. E lo sarà per sempre"", afferma Durnwalder. ""A lui, e solo a lui, dobbiamo dire grazie se l'autonomia della nostra provincia ha saputo crescere in tempi difficili e svilupparsi in un modello di successo"", sottolinea Durnwalder. ""E ancora lui dobbiamo ringraziare se questa storia di successo si è potuta dipanare in maniera pacifica. Magnago ha scongiurato che le forze estremiste delle diverse parti prendessero il sopravvento e ha fatto in modo che alla fine prevalesse la ragione"". ""All'inizio degli anni Sessanta - ricorda Durnwalder - il clima era acceso, la condizione sociale di gran parte degli altoatesini precaria, con una quota elevata di esodo della popolazione dalle valli e una quota di immigrazione da sud altrettanto alta"", ricorda Durnwalder. In questo contesto, osserva il Presidente, ""dobbiamo ringraziare Magnago e la sua ferma volontà per la pacificazione e la comprensione se quella polveriera non è scoppiata""."
Mamma di 24 anni muore dopo un intervento per dimagrire,"Voleva diminuire di peso dopo la gravidanza e si era sottoposta ad alcuni interventi di riduzione dello stomaco, l'ultimo dei quali, purtroppo, le è costato la vita. È morta così Erika Colombatto , giovane mamma di 24 anni originaria di San Carlo Canavese, in provincia di Torino. La ragazza si era fatta ricoverare presso una clinica del bergamasco per effettuare una rapida terapia di dimagrimento, ma durante l'ultima operazione qualcosa è andato storto e il suo cuore ha cessato di battere. Erika, di soli 24 anni, lascia il marito Younes e una figlia di appena 9 mesi. La gravidanza le aveva donate forme rotonde, forse troppo per i suoi gusti. Di qui la decisione di Erika di guardarsi intorno per trovare una clinica che la aiutasse a perdere peso rapidamente. La scelta, fatta in piena sintonia con il compagno Younes, era ricaduta sul Policlinico San Pietro di Ponte San Pietro, in provincia di Bergamo. A luglio la neo-mamma è stata sottoposta ad alcuni interventi secondo la tabella di marcia prevista dai medici, ma l'ultima operazione le è stata fatale. A questo punto i familiari della ragazza vogliono vederci chiaro e hanno presentato un esposto alla magistratura di Bergamo che ha cominciato a indagare sulla vicenda. La procura bergamasca ha aperto un fascicolo sulla morte di Erika e ne ha disposto l' autopsia prima dei funerali, che si sono svolti il 2 agosto a quasi una settimana dal decesso, avvenuto il 26 luglio. La cerimonia funebre si è svolta presso il cimitero monumentale di Torino, dove i parenti di Erika l'hanno salutata per l'ultima volta. I familiari e gli amici della vittima, sconvolti, hanno aperto su Facebook un gruppo a suo nome per ricordarla, ma soprattutto per chiedere giustizia. Intanto il compagno Younes, rimasto solo con la bimba di 9 mesi frutto del loro amore, l'ha ricordata così con un commovente post su Facebook: ""Non sono riuscito a fare niente ma ti amo tanto""."
"Reparto chiuso per ""festa"", De Luca: ""Imbecillità""","Il reparto ""chiude"" per la festa del primario , esplode la rabbia del presidente della Regione Campania, Vincenzo De Luca. L’ultimo caso che ha riportato sotto i riflettori la sanità campana ha fatto perdere le staffe al governatore che sui social ha tuonato tutto il suo disappunto in relazione alla vicenda del primario che avrebbe chiuso “per festa” il suo reparto all’ ospedale del Mare di Napoli . De Luca, in un post pubblicato sulle sue piattaforme social, ha avuto parole di fuoco per stigmatizzare l’incresciosa vicenda: “Ci sono livelli di imbecillità che superano l’irresponsabilità” ha affermato De Luca. L'ex sindaco di Salerno vuole che si agisca con il pugno di ferro e perciò ricostruisce la vicenda e spiega: “In merito alla chiusura dell’unità operativa di Chirurgia vascolare dell’Ospedale del Mare in concomitanza con la festa organizzata dal primario del reparto, continuo ad essere in contatto con il direttore generale dell’Asl che sta ovviamente seguendo la procedura prevista dal contratto e mi sono permesso di dirgli di non perdere un minuto di tempo e di adottare il massimo rigore consentito dalle normative contrattuali. Quello che è accaduto – ha chiosato il presidente della Regione Campania - è indegno”."
Ecco il social per ricchi: 9mila dollari per iscriversi,"Cosa hanno in comune Bill Gates, Warren Buffet, Carlos Slim e molti altri milionari e miliardari al mondo? Possono iscriversi ad un esclusivo social network: Netropolitan Club . Facebook e Twitter? Troppo popolari. Non si riesce a fare amicizia. Meglio spostarsi su un altro social network appositamente creato per i ricchi . ""Il country club online è per persone con più soldi che tempo libero, per connettersi con persone con il vostro stesso status sociale, ma che vivono altrove"" si trova scritto sull'home page. Netropolitan Club è a perto a tutti i maggiori di 21 anni, che vogliono socializzare ed incontrarsi con gente ""di un certo livello"": "" Molti milionari - afferma il creatore del social network Touchi-Peters - si sentono isolati e The Netropolitan Club è un posto dove possono interagire con persone del loro status "". Ci vuole poco, per i ricchi. Basta pagare 9mila dollari per l'iscrizione (7mila euro) e aggiungere 3mila dollari al mese (circa 2mila euro). Il social network , a differenza di Facebook, non è indicizzato nei motori di ricerca, ad eslusione dell'home page, e quindi non si corre il rischio che la propria pagina possa apparire su Google. Inoltre le comunicazioni vengono automaticamente criptate, quindi sono più difficili da rubare."
"Trump blocca l'acquisto del nuovo Air Force One: ""Costa troppo""","La flotta presidenziale americana non avrà nuovi aeroplani. Almerno per ora. Lo ha deciso il presidente eletto Donald Trump , annunciando l'intenzione di bloccare l'acquisto del nuovo aereo presidenziale, per ragioni di costi troppo elevati. ""La Boeing sta costruendo un nuovo Air Force One per i futuri presidenti, ma i costi sono fuori controllo, oltre 4 miliardi di dollari. Cancelliamo l'ordine!"", ha scritto Trump su Twitter. Air Force One è il nominativo che indica qualunque aereo dell'Aeronautica militare Usa con a bordo il presidente degli Stati Uniti. Attualmente, la flotta di aerei presidenziali è composta da due Boeing 747-200 ampiamente modificati e dotati di ogni tipo di comfort. In caso di emergenza (come ad esempio avvenne dopo gli attacchi dell'11 settembre) l'aereo viene utilizzato come ufficio mobile, per ridurre al minimo i rischi di un attacco al presidente. Il velivo attualmente utilizzato (VC-25A) è in grado di volare per 12.600 km senza mai fare rifornimento e può essere rifornito in volo per prolungarne l'autonomia in casi di necessità."
"Dopo l’incendio, guerriglia con caccia al clandestino","Lampedusa - L’isola di Lampedusa è stata messa a ferro e fuoco ieri mattina dagli extracomunitari che rifiutano il rimpatrio. Dopo avere dato alle fiamme uno dei tre padiglioni del centro di accoglienza, un gruppo nutrito di tunisini, oltre cinquecento persone, ha cominciato a sfilare per le vie dell’isola gridando «libertà, libertà». La situazione è degenerata quando i clandestini hanno raggiunto una pompa della benzina dove si trovavano alcune bombole del gas. Alcuni di loro si sono impossessati di tre bombole, minacciando di farle esplodere. A quel punto le forze dell’ordine, in tenuta antisommossa, sono entrate in azione. Ed è scoppiato il finimondo. Gli irregolari hanno cominciato a lanciare pietre e altri oggetti verso la polizia. La tensione è cresciuta notevolmente quando diversi abitanti hanno cercato di venire incontro ai poliziotti scagliando anche loro all’indirizzo dei clandestini delle pietre. La fitta sassaiola è andata avanti per qualche minuto. I feriti, tra forze dell’ordine e clandestini, sono stati in tutto una ventina. Sono stati medicati nel Poliambulatorio dell’isola. Per uno dei tunisini, in stato di semicoma, il responsabile sanitario, Pietro Bartolo, ha chiesto il trasferimento urgente a Palermo in eliambulanza. In tutta l’isola è scattata una sorta di caccia all’uomo, tanto da costringere il dirigente scolastico locale a chiudere il portone della scuola e a chiedere agli insegnanti di vigilare sugli alunni e al personale di controllare gli accessi. C’era il timore che i migranti che vagavano per l’isola potessero aggredire bambini e ragazzi. Ronde di lampedusani sono andate in giro per l’isola a caccia di tunisini. Un lampedusano ha preso a calci un tunisino in fondo a via Roma, sotto gli occhi della polizia in antisommossa che è subito intervenuta, caricando l’immigrato nel furgone di Lampedusa accoglienza. Sono stati anche aggrediti, dalla popolazione locale, i giornalisti di Sky e della Rai presenti sull’isola. Dal Viminale, il sottosegretario Sonia Viale afferma che: «Gli atti vandalici e le rivolte poste in essere dai cittadini tunisini a Lampedusa nascono dalla loro consapevolezza di essere rimpatriati. Tali episodi di inaccettabile violenza non modificano il piano dei rimpatri, che prosegue e non subirà rallentamenti». Il sottosegretario ha assicurato che in 48 ore tutti i clandestini verranno trasferiti per poi essere rimpatriati. Il sindaco di Lampedusa, Bernardino De Rubeis, molto preoccupato si è barricato all’interno del municipio con una mazza da baseball nel cassetto. «In caso di necessità posso anche utilizzarla - ha riferito -. Qui c’è in atto una guerra. Non è possibile continuare su questa strada. Alle associazioni umanitarie dico: non vi permettete di accusare di razzismo i lampedusani, hanno dato fin troppo. Siamo in guerra, la gente a questo punto ha deciso di farsi giustizia da sola». De Rubeis, che ha avuto un colloquio telefonico con il ministro Maroni, ha aggiunto: «Il Viminale ha già predisposto 11 voli per trasferire nelle prossime ore tutti i tunisini che si trovano ancora a Lampedusa. Maroni mi ha anche detto che Lampedusa non sarà più considerata “porto sicuro”, in quanto priva di centro di prima accoglienza». I migranti in futuro verranno portati direttamente in Sicilia. In un’intervista televisiva il sindaco si è poi rivolto in modo offensivo al presidente Napolitano («muova il c... e venga qui»). De Rubeis si è poi scusato. «È cambiata la tipologia di immigrati che ultimamente sbarcano a Lampedusa, chi arriva vuole essere trasferito subito e questo crea tensione - dice il responsabile del Centro di accoglienza Cono Galipò. Eppure i tempi di permanenza nel centro non sono lunghi. Dal 1 gennaio al 31 agosto la media è di 5,3 giorni, il picco c’è stato a luglio quando gli sbarchi erano diminuiti e dunque per questioni di organizzazione di trasferimenti con le navi i tempi d’attesa erano più lunghi»."
"Terremoto, è possibile acquistare il Parmigiano ""solidale""","Anche se la terra trema ancora, gli emiliani non rimangono con le mani in mano. Ci sono attività produttive che non possono permettersi tempi morti, pena perdite ingenti di prodotti e di quote di mercato. Tra questi, inevitabilmente, la produzione del Parmigiano Reggiano , marchio principe del made in Italy. In queste ore si moltiplicano le iniziative a sostegno dei caseifici del Consorzio colpiti dal sisma. Molte latterie dell'area del Parmigiano-Reggiano stanno attivando vendite di formaggio , destinando un euro ai colleghi che hanno subito gravi danni legati al terremoto. In accordo con il Consorzio di tutela, al più tardi da lunedì, scatterà anche in tutti i supermercati Realco-Sigma dell'Emilia-Romagna (così come dall'11 giugno avverrà in tutti i supermercati di Coop Italia) la vendita straordinaria di Parmigiano-Reggiano a 13,90 euro al chilo, con un euro destinato ai caseifici terremotati. Parte del prodotto in vendita sarà acquisito direttamente presso i caseifici danneggiati dal sisma, a favore dei quali il Consorzio di tutela ha attivato uno specifico conto corrente (IT 07 A 07058 12803 000000057000) sul quale è possibile far confluire tutte le offerte. «Così come avevamo preannunciato dopo i primi immediati e proficui incontri con il mondo della distribuzione -sottolinea il presidente del Consorzio del Parmigiano-Reggiano, Giuseppe Alai- scattano dunque queste operazioni solidali, che certamente andranno ad arricchirsi ulteriormente: ai tantissimi consumatori che hanno espresso solidarietà e manifestato tanta generosità, ripetiamo dunque che questa modalità di acquisto è il mezzo più semplice per assicurare un aiuto immediato, evitare di cadere in speculazioni o di intralciare, involontariamente, le operazioni di svuotamento dei magazzini, selezione del prodotto e ricollocazione in strutture idonee». «Quanti fossero intenzionati ad acquistare il prodotto direttamente dai caseifici danneggiati possono acquisire informazioni sia sul sito www.parmigiano-reggiano.it , sia sulla pagina Facebook del Consorzio, oppure contattando l'ente (0522-307741; e-mail dedicata: terremoto@parmigiano-reggiano.it) dove da giorni è attivo uno specifico desk». È poi di oggi l'avvio di una straordinaria iniziativa che vede scendere in campo, proprio a favore dei caseifici, la Protezione civile di Trento, che mette a disposizione fino a 6.000 volontari per aiutare i caseifici nello svuotamento dei magazzini."
Inter-Roma oltre il calcio. Da classica italiana a duello fra Cina e Usa,"Inter-Roma si legge Cina contro Usa. La sfida dei due mondi è una finestra sulla grande Europa. In palio questa sera in un San Siro delle grandi occasioni un posto nella prossima edizione della Champions League. Zhang Jindong da una parte, James Pallotta dall'altra. Il commerciante e l'affarista. Il patron di uno dei più grandi gruppi dell'elettronica mondiale e il gestore di un fondo che rende milioni di dollari all'anno. Entrambi ricchi. Il primo è partito da un piccolo negozio di famiglia, l'altro ha fatto l'università e la carriera per gradi. Il proprietario dell'Inter è il secondo uomo più ricco di Cina, il settimo del mondo secondo la rivista Forbes con un patrimonio stimato di 47 miliardi di dollari; il numero uno della Roma fa donazioni filantropiche per milioni di dollari all'anno. Cina e Usa in una sfida che fino a qualche anno fa valeva scudetti e coppe Italia sotto la guida delle famiglie Moratti e Sensi. Oggi ci sono due proprietà agli opposti. Zhang Jindong conosce lo sport italiano da un anno, dall'acquisizione della maggioranza dell'Inter. Ha trapiantato a Milano il figlio Steven per seguire da vicino la squadra nerazzurra su consiglio di Massimo Moratti e Marco Tronchetti Provera. Ma Suning va di corsa, rastrella diritti tv dei tornei europei, Jindong rientra da una due giorni a Madrid dove ha fatto visita al Real e tra le altre cose intavolato un discorso per James Rodriguez. Stamattina andrà alla Pinetina, stasera sarà allo stadio dove ha esordito vincendo contro la Juventus. Invece James Pallotta segue tutto dall'America. Ha scoperto lo sport fin da piccolo e prima della Roma e del pallone, c'è stato il basket e i Boston Celtics di cui è co-proprietario e ha vinto un anello. Le sue visite a Roma si contano sulle dita di una mano, basti pensare che tornerà in Italia a metà marzo ma manca da settembre. Sette mesi che per una società di calcio rappresentano un'eternità. Due filosofie diverse a confronto. I cinesi rispettosi della storia vogliono rimanere a San Siro, meglio da soli ma stanno ancora aspettando il Milan e se si andasse per le lunghe sono anche pronti farselo tutto nuovo lo stadio; viceversa gli americani non si sono fatti problemi ad abbandonare l'Olimpico e dopo un iter estenuante hanno ottenuto quello che volevano, costruire a Tor di Valle la nuova casa giallorossa. Suning si è presentata al calcio italiano introducendo il casting per la scelta dell'allenatore, puntando su quel Stefano Pioli che stasera sfiderà quel Luciano Spalletti che l'anno scorso a gennaio dovette imbarcarsi in fretta e furia per un volo transoceanico destinazione Boston per conoscere Pallotta e firmare il contratto. Già, Pioli e Spalletti. Entrambi appesi al futuro. L'interista sta facendo grandi cose, reduce da nove vittorie in dieci partite, ma forse è consapevole che senza Champions tutto potrebbe essere messo in discussione. Il giallorosso continua a ripetere di essere legato ai risultati, a una vittoria, mentre le voci parlano di una possibile successione di Max Allegri sulla panchina della Juventus. Intanto si giocano la Champions stasera. Soprattutto Pioli. Che punta tutto sullo scontro diretto per recuperare punti sulla stessa Roma e il Napoli. Ha un solo risultato, la vittoria. A Spalletti andrebbe bene il pari perché lascerebbe i nerazzurri a otto punti. L'Inter ha l'emergenza in difesa, la squalifica di Miranda complica i piani. La logica direbbe linea a quattro per non consegnarsi a Salah. Ma non è tempo di fare i calcoli, il ko del Napoli con l'Atalanta fa sognare: con una vittoria l'Inter sarebbe a tre punti dalla Champions."
Getta sacchetti in strada: per la Cassazione è reato di imbrattamento,"Sorpreso a gettare rifiuti a terra, mentre rovistava nella spazzatura, Mohamed El Dabdouby è stato riconosciuto colpevole di imbrattamento , da una sentenza della Corte di Cassazione . Tempo fa, il 37enne era stato sorpreso, in provincia di Salerno, mentre tirava fuori dei sacchi da un cassonetto , ne ispezionava il contenuto e, dopo aver tenuto per sé ciò che gli interessava, gettava le buste per strada. Le forze dell'ordine l'avevano fermato e sottoposto a procedimento giudiziario, come riporta il Corriere della Sera . Il processo si è concluso qualche giorno fa e venerdì 22 giugno il presidente della seconda sezione penale ha depositato in cancelleria la sentenza, secondo cui l'uomo è riconosciuto colpevole di imbrattamento . La Cassazone ha ribaltato la precedente decisione del gip, che aveva ritenuto non sussistente il fatto, dato che l'intento dell'imputato non era quello di imbrattare. Invece, la Suprema Corte ha ritenuto che in questo tipo di reato sia presente il dolo anche nel caso in cui una persona lasci sul suolo pubblico sacchetti ispezionati e non considerati di suo interesse. A detta degli ermellini, il comportamento dell'imputato è stato ""logicamente espressivo proprio dell'intento di imbrattare"" . Il dolo non può essere escluso, nemmeno considerando la ""natura episodica della condotta"" , dato che la frequenza del comportamento non è necessaria alla costituzione del reato . Insomma, anche se fatto una sola volta e con lo scopo di trovare qualcosa di utile nei cassonetti, lasciare le buste sul territorio pubblico corrisponde al reato di imbrattamento. Inoltre, il comportamento di chi rovista nei cassonetti, che poi si libera delle buste lasciandole a terra, è considerato di ""pericolosità sociale"" . Tale riconoscimento è sufficiente a ""rendere ragionevole l'applicazione di una sanzione penale "" . Ora, sarà il tribunale di Salerno a stabilire quale sarà la pena che Mohamed El Dabdouby dovrà fronteggiare."
"Nando Casamonica: ""Spezzare le gambe ai responsabili del raid""","""Bisognerebbe spezzargli le gambe"": sono violente le parole con cui Nando Casamonica , ritenuto uno degli ultimi capostipiti dell'omonima famiglia condanna l'ultima aggressione finita sul conto del clan che porta il suo nome . Un locale della periferia sud-est di Roma devastato, il barista ridotto a una maschera di sangue e persino una d onna disabile aggredita e malmenata: tutto perché - secondo le prime ricostruzioni - due esponenti del clan dei Casamonica si sarebbero irritati per non essere stati serviti per primi. A colloquio con due cronisti del Messaggero , il 77enne fratello di Vittorio abita a pochi metri dal Roxy Bar teatro della violentissima aggressione che risale al finesettimana di Pasqua. Non rinuncia a parlare con i giornalisti e dice la sua sull'accaduto: ""Conosco bene i gestori del bar, ci vado spesso a fare colazione, sono brave persone. Quel locale era della nostra famiglia, lo vendemmo molti anni fa per tre milioni di lire. Chi ha fatto questo andrebbe punito. Cercherò di capire chi sono e parlerò con i loro genitori. Strano che di un fatto di oltre un mese fa se ne parli oggi. La polizia dovrebbe arrestare questi ragazzi. Perché sono liberi?"" Afferma di non conoscere i due protagonisti del pestaggio, di non averli ""mai visti prima"". Anzi, dice proprio che ""non sono dei Casamonica"" ma aggiunge che ""se lo fossero bisognerebbe s pezzargli le gambe "". Un linguaggio che fa riflettere e che Nando Casamonica giustifica in base alle cosiddette ""tre regole d'oro"" della propria generazione: non si toccano le donne, i bambini e la droga. Al di là dell'identità dei responsabili, però, i Casamonica non accettano generalizzazioni: ""Chi ha agito così era strafatto o ubriaco. Si chiama Casamonica o Spada? È giusto che paghi lui per quello che ha fatto senza trascinarsi dietro tutti gli altri."""
"Agrigento, allarme della procura: ""Rischio di terroristi sulle barchedi migranti""","Arrivano sulla costa di Agrigento , a Linosa e Lampedusa, su spiagge e calette. Sbarcano in gruppi di 30 o 40, a bordo di piccoli pescherecci. Sono i migranti tunisini protagonisti di una rotta migratoria che al tempo stesso è nuova e antica: una via del mare che unisce la Tunisia alla Sicilia e che preoccupa le autorità italiane. Molto. Questa almeno è l'opinione del procuratore di Agrigento Luigi Patronaggio, che in un'intervista a La Stampa illustra i contorni di quella che in molti hanno già ribattezzato come la migrazione delle barche fantasma . Il fenomeno è iniziato al principio dell'estate e da allora in questo modo sono già sbarcati oltre cinquemila tunisini, più qualche altro maghrebino che si infila sui barconi all'ultimo minuto. Le autorità italiane ipotizzano che la rete dei trafficanti utilizzi pescherecci di dimensioni maggiori per poi distribuire i passeggeri su scafi più piccoli appena prima dello sbarco, così da eludere la sorveglianza dei radar . Così le lance e le barche di legno passerebbero inosservate e potrebbero raggiungere approdi più isolati. Alcuni migranti troverebbero poi un aiuto a terra, con dei basisti pronti a fornire loro le indicazioni necessarie per darsi alla macchia e sparire nel nulla. In effetti almeno la metà sono scomparsi, senza che di loro non si sia più saputo niente. Ed è proprio quest'ultimo particolare a mettere in allerta il procuratore Patronaggio, poiché su quelle barche così fragili e all'apparenza anche innocue ""potrebbero esserci anche persone legate al terrorismo internazionale"". E il ritrovamento , appena pochi giorni fa, di una felpa con la scritta ""haters Paris"" e l'immagine della Tour Eiffel rovesciata, getta un'ombra inquietante sull'identità dei passeggeri di queste barche fantasma."
"Il caso Morosini allerta Orlando: ""Ha una rilevanza istituzionale""","""Il problema ha assunto una rilevanza istituzionale"". Così Andrea Orlando definisce il caso di Piergiorgio Morosini che giovedì aveva attaccato la il governo sostenendo - salvo poi smentire - che per i magistrati ""Renzi va fermato"". ""Il caso riguarda il rapporto con un organo fondamentale come il Csm"", ha spiegato il ministro della Giustizia, annunciando che lunedì incontrerà il vicepresidente del Csm, Gioovanni Legnini , ""È doveroso prima di dare una valutazione attendere questo passaggio"". Intanto, anche se l' Anm ha preso le distanze dalle parole di Morisini, la bufera non si placa. ""Il tema dell'invasione di campo della giustizia nei confronti della politica resta tutto in piedi"", sottolinea Daniela Santanchè (Fi), "" Lo ribadiamo anche ora che l'attacco di Morosini era rivolto a Renzi perché è il principio che è sbagliato. I magistrati pensino a fare il loro lavoro, alla politica ci pensano i politici. Ci auguriamo che questo principio, elementare ma non affatto scontato, possa essere finalmente osservato "". ""Gli attacchi alla politica sono inaccettabili"", aggiunge il senatore del Pd Salvatore Margiotta ringraziando l'Anm per l'intervento, "" Mi auguro che tra politica e magistratura possa prevalere quella dimensione positiva, nell'interesse esclusivo dei cittadini, che può e deve portarci a rendere sempre migliore il servizio giustizia. Le sfide sono tante e importanti: occorre essere animati da uno spirito di responsabilità e di condivisione ""."
"""Ecco perché caccio i rom dall'Eur""","""Bisogna dire basta all’ illegalità diffusa, nella maggior parte dei casi queste persone di espedienti, tant’è che nei campi si trovano spesso refurtive e buche per bruciare il rame. Una città civile non può tollerare queste cose. Bisogna dire con dire con forza che i pietismi non servono a nessuno. L’altro giorno c’è stato un morto in una di queste baracche"". A usare parole così dure contro i rom è Andrea Santoro, presidente democrat del municipio del quartiere Eur di Roma, che sul Tempo ha annunciato lo smantellamento di 20 campi abusivi e che in quelle aree verranno realizzati strutture sportive ""per evitare che vengano rioccupate"". ""Per fare questo però - ha aggiunto Santoro - serve un lavoro di squadra e anche prende qualche cazzotto nello stomaco. Essere di sinistra non significa farsi andare bene tutto. Sui nomadi non c’è né Salvini né l’estrema sinistra ma solo il principio di civiltà che chi vive di espedienti deve sapere che almeno nel IX municipio non c’è posto"". Insomma basta con l'immobilismo anche se è vero che la giunta Marino e il Pd romano stanno ""attraversando una fase molto delicata tra inchieste e piano di rientro la politica ha paura e per questo, forse, preferisce non fare nulla"", ha attaccato Santoro. All'Eur, poi, persiste anche il problema dell' abusivismo commerciale che ""è bene ricordare che non esiste solo a Piazza di Spagna"" e che anche i cittadini dell’Eur “pagano le stesse tasse degli altri” e “con queste misure si rischia di creare cittadini di serie A e di serie B. Roma non finisce nel primo Municipio”, ha spiegato il mini-sindaco. Santoro è lo stesso minisindaco che tempo fa aveva proposto lo ""zoning"" per le prostitute e, tornando sul tema promette che non si fermerà: ""Chiederò presto un incontro al nuovo prefetto, c’è una mozione del consigliere municipale, approvata. Servirebbe ora un’ordinanza del sindaco. Io credo fermamente che le ricette di 15 anni fa non vanno più bene. Si rifinanzia il progetto Roxanne per contrastare la prostituzione ma quello che serve nel 2015 è sperimentare nuove soluzioni e questo si deve fare a Roma Capitale""."
Vhernier nell'Olimpo del lusso Nuovo store in via Montenapo,"Da oggi nell'Olimpo del lusso milanese, in via Montenapoleone, c'è il nuovo negozio Vhernier. È a pochi metri da un altro grande brand del gioiello, Cartier, «ma non è un problema, anzi: io guardo loro come loro guardano noi, viva la competizione sana», commenta Carlo Traglio, presidente e ad del marchio, uno con l'anima da artista e il cervello dell'imprenditore: laureato in giurisprudenza, ha preso le redini dell'azienda di famiglia (che imbottigliava la CocaCola in Italia) ma in parallelo ha seguito la sua grande passione: ideare, disegnare e creare gioielli. «Un lavoro per cui vado pazzo, ma ho imparato a fare l'imprenditore». L'amore per l'arte si esprime anche nella collezione privata - il primo quadro fu un Guttuso, oggi Traglio è vicepresidente dell'Associazione Collezionisti di Arte Contemporanea - e la sintesi di tutto arriva nel 2001, con l'acquisto di Vhernier. Restando fedeli alla tradizione del marchio (di cui ora si celebra il 30esimo compleanno con la capsule collection «Freccia», forme triangolari bombate e diamanti) fondato da Angela Camurati, che resta la responsabile di produzione: fanno tutto a Valenza, i gioielli Vhernier sono Made in Italy che nasce dalle mani di 25 orafi, come fossero pezzi d'arte. E in effetti lo sono: «Alcuni nostri gioielli sono andati all'asta da Christie's, sono pezzi unici, un investimento», prosegue Traglio. Anche lo store di Milano è frutto di creatività personale, trasformata in realtà dall'architetto di fiducia Ezio Riva: 120 metri quadrati - una cinquantina quelli del front aperto al pubblico - a pianta circolare, a riprendere la forma della spilla «Nautilus». Arredi in rovere e pelle, dalle grandi pareti a specchio cadono tende in cachemire rosso: il gemello del punto vendita milanese è a Ginevra, il 4 dicembre si apre a Miami, nel 2015 a New York e Londra. Ma all'apertura del negozio di Milano sarà dedicato un pezzo unico (come da tradizione di Vhernier per ogni nuovo store): un choker con al centro una grande tanzanite, e 8mila tra diamanti e zaffiri incastonati: ci sono voluti sei mesi di lavoro per crearlo, la novità è soprattutto nella «maglia», che sarà realizzata con una nuova tecnica, un brevetto: l'effetto è «un gioiello morbidissimo, che si adatta alle forme di chi lo indossa», spiega Angela Camurati, facendo capire che il gioiello sarà multifunzione, potrà essere indossato, a più giri, anche al braccio: è il classico che si adatta ai tempi moderni. Ma la location di Montenapoleone serve anche a sconfinare verso nuovi mondi, Russia e soprattutto Cina: anche per il mercato orientale è pensato il primo anello di fidanzamento di Vhernier."
Ntv: con «Italobox» addio alla carrozza ristorante,"ROMA - Ntv dice addio alla carrozza ristorante. Sui treni della Nuovo trasporto viaggiatori il pranzo sarà servito al posto in una scatola, la Italobox, di ispirazione giapponese, simile alle «bento» giapponesi, i box portapranzo con tutto quello che serve per un menu completo. I prodotti saranno tutti rigorosamente in stile «slow food» grazie all'accordo siglato dalla nuova compagnia ferroviaria con Eataly, la società di Oscar Farinetti che riunisce un gruppo di piccole aziende e si occupa sia di distribuzione che di ristorazione con 11 ristoranti dei quali 4 a Tokyo e uno a New York. Gli Agv «Italo» non avranno cucine a bordo né carrozza ristorante e le portate saranno «veloci, servite fredde o se lo si desidera semplicemente riscaldate al momento», ha spiegato l'ad di Ntv Giuseppe Sciarrone. Il contratto pluriennale con Eataly prevede un obiettivo di 300mila pasti all'anno. I termini commerciali dell'accordo non sono ancora definiti perché il pricing dei vari menu (saranno di tre tipi: il veloce «Tagliere», il vegetariano «Orto» e il più vivace «Gustoso») è ancora in fase di limatura ma, assicura l'ad, «il prezzo sarà significativamente inferiore a quello dei vagoni ristorante». La logistica del catering , invece, dovrebbe essere affidata alla Chef Express del gruppo Cremonini. I viaggiatori avranno la possibilità di prenotare il menu con il biglietto usufruendo di uno sconto o di acquistare direttamente a bordo la Italobox. Prevista la possibilità di estendere la collaborazione anche al servizio breakfast. Eataly e Ntv «viaggeranno» assieme anche a Roma giacché l'Air Terminal di Stazione Ostiense, dove la società presieduta da Luca Cordero di Montezemolo avrà la sua base capitolina, ospiterà il primo spazio gastronomico della società piemontese nella Capitale. Intanto Ntv attende fiduciosa la presentazione del nuovo Pir, il prospetto informativo di rete che fissa le condizioni per l'accesso alla rete ferroviaria, e conferma l'avvio dei propri servizi entro fine anno. Sciarrone ha confermato la deadline per l'avvio della sfida di Nuovo Trasporto Viaggiatori a Fs sui binari dell'alta velocità. «La data di partenza è fissata entro fine anno, settimana più settimana meno», ha detto. «Le prove di omologazione del treno vanno avanti; tutto sta marciando secondo programma», ha aggiunto assicurato l'ad di Ntv. Secondo Sciarrone, dovrebbe essere presentato a breve il nuovo Pir, la cui prima versione era finita nel mirino degli operatori ferroviari privati perché ritenuta premiante nei confronti delle Ferrovie dello Stato. «Siamo convinti - ha concluso - che prevarrà la logica e ci sarà una risposta adeguata e corretta rispetto alle problematiche emerse»."
Chi è Nello Musumeci,"Roma - Cinquantasei anni, nato a Militello (Catania), Nello Musumeci, indicato quale prossimo sottosegretario del governo Berlusconi, è uno degli uomini politici più apprezzati della Destra in Sicilia. Bancario di professione, è cresciuto e si è formato nelle fila della destra politica catanese. La sua popolarità è legata anche alla stagione che lo ha visto per un decennio (1994-2003) presidente della Provincia etnea, il primo ad essere eletto direttamente dai cittadini. L'impegno contro la mafia Promotore della Fondazione antiusura ""Cardinale Dusmet"", per il suo costante impegno antimafia Musumeci è stato costretto per lungo tempo a vivere sotto scorta. Parlamentare europeo È stato deputato europeo per tre legislature (1994-2009) fra i più votati in Italia. Ha presieduto per tre anni l’Aiccre Sicilia, la maggiore associazione che unisce le Regioni, le Province e i Comuni d’Europa. L'addio ad An Nel settembre del 2005 Musumeci ha lasciato il partito di Fini per dare vita ad Alleanza Siciliana che nel luglio del 2007 aderisce a La Destra di Francesco Storace. Da consigliere comunale a Catania (dal giugno 2008), è stato il più votato della città. È capogruppo de La Destra-Alleanza Siciliana. Giornalista e saggista Pubblicista, ha insegnato per alcuni anni all’Istituto superiore di giornalismo di Acireale ed è stato, a Palermo, tra i fondatori dell’Istituto siciliano di studi politici ed economici diretto dallo storico Pippo Tricoli. Ha scritto alcuni saggi di storia contemporanea, fra i quali: ""L’ambasciatore Anfuso"" (1986), ""Ritorno di fiamma"" (1991), ""Gaetano La Terza, scritti e discorsi"" (2003)."
«La cella meglio del Pdl» L'ultimo show mediatico poi Fiorito va in carcere,"Roma Batmam vola nel carcere di Regina Coeli di buon'ora e atterra sul tampone d'inchiostro delle impronte digitali quando ancora sta inviando via sms con l'Ansa. «Urlo la mia innocenza» batte sui tasti a imperitura memoria. «Avete fretta di vedermi in carcere? Meglio la cella che il Pdl», digita a testamento dell'ultima giornata da cittadino libero quando intuisce che libero non lo è più nella caserma del Comando Valutario della Gdf dove è stato messo al corrente del suo destino. Capisce che fa prima a dirle a voce certe cose anche perché saranno le ultime. Telefona: «In carcere non credo che troverò gente peggiore di quella che ho frequentato in Regione e nel partito. Dimostrerò la mia innocenza. L'ordinanza si basa su un ipotetico pericolo di fuga e sul fatto che essendo ancora consigliere e presidente della commissione bilancio potrei non so come reiterare il reato, cosa impossibile non essendo io più presidente di una commissione sciolta». Basta parlare. L'ex capogruppo del Pdl alla Regione Lazio riattacca e saluta il suo avvocato, Carlo Taormina, chiudendosi alle spalle la porta carraia di Regina Coeli. Al momento è l'unico politico a pagare per un sistema «marcio» nelle fondamenta sin dai tempi della giunta Marrazzo, e che per anni ha visto tutti d'accordo nella spartizione e nella gestione (allegra) dei fondi fino al momento dell'esplosione dello scandalo. Il facsimile della condanna morale l'hanno sottoscritto tutti, specie ora che sono uscite le carte che motivano la reclusione. Nell'ordinanza c'è di tutto: ha cercato di depistare le indagini, ha venduto a se stesso auto acquistate dal gruppo di cui era il capo, ha cucinato dossier sui suoi avversari politici da consegnare ai giornali utilizzando false fatture, forse si è comprato la villa al Circeo, le cravatte, la caldaia, le vacanze, tutto col denaro del partito. Il reato che lo ha spedito in gabbia è peculato, anche se l'avvocato Taormina proverà a dimostrare che eventualmente si tratta di appropriazione indebita. In totale avrebbe movimentato sei milioni di euro in due anni, di cui un milione e trecentomila rimastigli incollati alle mani nemmeno fosse l'Uomo Ragno. Sono 193 i bonifici che ha tentato di giustificare con la storia del cumulo delle cariche e delle relative indennità. Il Gip è durissimo sulle esigenze cautelari. Essendo Fiorito un pubblico ufficiale potrebbe continuare a dissanguare le finanze pubbliche. Che «Francone» sia un tipo spregiudicato, il giudice lo dice chiaro quando si sofferma sui «frammenti di fatture destinate al gruppo» ritrovati nel tritacarte e nella pattumiera di casa. Lento, è stato lentissimo a consegnare gli incartamenti richiesti dalla Finanza. Furbo a depistare la polizia giudiziaria che gli avrebbe dovuto perquisire casa inducendo gli ufficiali ad aspettarlo in strada mentre lui era dentro da un pezzo. Furbissimo perché nasconde cartelline in bagno che la Gdf non trova. Un atteggiamento che in Procura ha insospettito parecchio. Il 14 settembre le Fiamme gialle bussano alla sua porta. Non trovano nessuno. Fiorito si fa vivo cinque giorni dopo, con una «paccata» di fatture. E lì iniziano i guai. Uno tira l'altro, come i prelievi effettuati al bancomat in preda alla bulimia. «Utilizzo incontrollato» di carte di credito e assegni, sintetizza il Gip. Un'«inappagata sete di arricchimento personale» quella dell'ex sindaco di Anagni che, «sin dall'inizio della consiliatura ha inteso le sovvenzioni pubbliche previste dalla legge come il proprio personale portafoglio». Esternazioni, interviste e comparsate in tv non gli hanno giovato, anzi. Gli ha nuociuto, a detta del Gip, l'utilizzo dei mass media come mezzi di pressione. Per gli inquirenti più parlava, e più despistava e inviava messaggi in codice. Lui, Batman, solo e senza più poteri, ha straparlato fino all'ultimo. Stavolta per esorcizzare la paura del carcere."
"Referendum, Saviano decide di non schierarsi","""Comunque agisca l'intellettuale, sbaglia"", diceva il filosofo tedesco Theodor Adorno. Roberto Saviano invece preferisce non agire. E sembra quasi smettere i panni dell'intellettuale. A leggere l'ultimo suo scritto, vergato nella rubrica L'Antitaliano dell'Espresso , si sobbalza quasi dalla sedia partendo dal titolo e continuando con l'incipit. ""Questo referendum non mi riguarda"". E ancora: ""Non mi avrete mai"". Preludio di una pilatesca rinuncia a parlare dell'argomento principe della politica italiana, quel referendum del 4 dicembre su cui costituzionalisti, filosofi, giuristi, scrittori si accapigliano da mesi barricandosi nella trincea del No o in quella del Sì. Ma Saviano fa un passo indietro. ""Non accetto di alimentare questo eterno clima da campagna elettorale. Mi piace chi ammette, con consapevolezza e responsabilità, che qualunque sia l’esito del voto referendario per il nostro Paese cambierà poco o nulla. Mi piace tranquillizzare gli italiani su un punto: se vincesse il no l’Italia non sprofonderebbe nel baratro e una riforma costituzionale sarà sempre possibile in futuro, come in caso di vittoria del sì non ci sarà alcuna deriva autoritaria. Non ci saranno accelerazione, progresso risparmio in caso di vittoria del sì e non ci sarà lentezza e stallo in caso di vittoria del no"". La sentenza dell'autore di Gomorra è lapidaria e mette una pietra sopra a ogni tipo di dibattito: questo referendum non serve e non cambia nulla. Punto. Anzi, l'unica conseguenza che potrebbe sortire riguarda il premier Matteo Renzi che, secondo Saviano, ""ci ha messo la faccia, sbagliando, rendendo questo referendum uno spartiacque, ma non per il Paese, ma per se stesso"". Insomma, Saviano si defila e non vuole saperne di essere tirato in ballo in alcun modo: ""Non mi chiamate in sostegno, questo referendum è solo affar vostro, per questo referendum, io non ci sono"". Resteranno delusi coloro che attendevano con ansia il parere dello scrittore. Resteranno sorpresi invece coloro che, solo per citare gli ultimi casi, lo hanno sentito concionare praticamente su tutto: da Giulio Regeni al Fertility Day della Lorenzin; da Cantone a Charlie Hebdo; dal sisma di Amatrice al Movimento 5 Stelle; dai migranti di Capalbio al tragico scontro tra treni ad Andria; dalla Brexit allo schianto del bus con a bordo ragazze italiane in Erasmus in Catalogna. In queste e in altre occasioni, lo scrittore ha sempre sentito il bisogno di dire la sua, di trasmettere al pubblico la propria esperienza, il proprio pathos. Ma sul referendum che potrebbe cambiare la nostra Costituzione (quella difesa più volte a spada tratta dallo stesso Saviano) diventa algido e preferisce non agire. Forse per non sbagliare. O forse per paura di non schierarsi contro Renzi ."
"""La città di Napoli è l'inferno"". E il Sun la paragona a Raqqa","""Vedi Napoli e poi muori"", dice un detto popolare per indicare la bellezza del capoluogo campano. Oppure ""Vai a Napoli e vai all'inferno"", come dice un articolo pubblicato oggi dal tabloid inglese The Sun . Il capoluogo campano, governato ormai da sei anni dal sindaco arancione Luigi De Magistris, è stato infatti inserita tra i posti più pericolosi del pianeta, ""most dangerous corners of Earth"". Omicidi, spaccio di droga e bande di malavitose. Per gli inglesi Napoli è molto simile a una città in guerra. E, così nell'infografica inserita dal Sun , sul capoluogo campano è stato ""appiccicato"" il bollino rosso. A farglielo ""guadagnare"" sarebbero stati i continui omicidi e lo spaccio della droga. Le altre città incluse nella classifica sono Raqqa, Caracas, Groszny, Mogadiscio, Saint Louis, Kiev, Perth, Karachi e San Pedro Sula. Napoli è quindi la città più pericolosa d'Europa. ""A Napoli è di casa la camorra"" , scrivono nell'articolo. Mentre fino a pochi anni fa veniva chiamata ""neapolitan mafia"", con il fenomeno di Gomorra adesso viene chiamata con il proprio nome. Nell'approfondimento del Sun si parla, poi, dei clan partenopei che si distinguono da altri consessi mafiosi italiani per l’assenza di gerarchie nell’organizzazione. Le gang, invece, spesso composte da dodicenni, compiono ogni giorno atti di microcriminalità. ""Napoli è la città italiana famosa per i suoi legami con la criminalità organizzata"", si legge nell'articolo. per questo motivo Napoli è definita come sistema in cui gruppi rivali si scontrano soprattutto per il predominio del traffico di stupefacenti. Fino alla frase conclusiva: ""La città gode di una reputazione talmente brutta in Italia che la frase ‘go to Naples’ si accosta a “go to the hell’, andare all’ inferno ’""."
"Gruber racconta l'islam ""Leggi assurde per donne""","Lilli Gruber analizza l'islam e le sue regole ferree per comportamento delle donne. In un libro-inchiesta, Prigionieri dell'Islam , la giornalista racconta cosa ha visto ad esempio all'interno della moschea di Centocelle a Roma. Lì si distribuisce un decalogo della ""Dignità della donna nell’ Islam "". Un volume che lei definisce orribile e quando ha chiesto spiegazioni ai presenti, ha sentito frasi come ""lo sperma dell’uomo lascia un’impronta biologica che ha bisogno di tempo per essere assorbita"" e ""una donna potrebbe avere rapporti con un nuovo marito soltanto dopo il terzo ciclo mestruale. In anticipo, rischierebbe il cancro all’utero"". E questo non è nulla. Secondo la Gruber i musulmani faranno sempre più sentire la loro presenza e cita alcuni dati: nel 2030 la popolazione fedele all'Islam in Italia raddoppierà, da un milione e 600.000 a oltre 3 milioni di persone. Prigionieri dell’Islam è dunque un'inchiesta sul ""triangolo che cambia la nostra vita: terrorismo, migrazioni, integrazione"". Lilli si domanda cosa possiamo fare per ""disinnescare la bomba dell’odio"". Ma non ha ancora trovato una risposta."
"Tariffe, 2009 record: acqua +5,9%, rifiuti +4,5%","Roma - Tariffe alle stelle. Nel 2009, anno nel quale gli italiani hanno tirato la cinghia riducendo i consumi e nel quale i prezzi sono aumentati meno che negli ultimi cinquant’anni, i bilanci delle famiglie italiane comunque sono stati colpiti dall’aumento delle tariffe. ""In controtendenza rispetto all’evoluzione dell’inflazione complessiva, i costi dei servizi pubblici hanno fornito al sistema impulsi inflazionistici di una certa rilevanza"". Lo evidenzia il ministero dell’Economia nella relazione sulla situazione economica del Paese. Tra gli aumenti più consistenti quelli per le tariffe dell’acqua potabile (+5,9%) e dei rifiuti (+4,5%). Più cari anche i biglietti dei treni e dei traghetti. I dati Se in generale ""nel 2009 l’inflazione è scesa ad un valore tra i più bassi - evidenzia il ministero dell’Economia - degli ultimi cinquant’anni"", le tariffe hanno viaggiato ""in controtendenza"". I prezzi delle voci sottoposte a regolamentazione (tariffe energetiche escluse) ""hanno infatti registrato fin dall’inizio dell’anno - si legge nella relazione di via XX Settembre - una ripresa della dinamica di crescita, con tassi saliti da poco meno del 2% al 3,5% circa di fine 2009"". Il rincaro delle tariffe ha riguardato sia quelle ""controllate a livello nazionale, sia quelle regolate localmente"". Se l’aumento generale può risultare contenuto (+1,3%) perché comprensivo del calo delle tariffe energetiche, spiccano gli aumenti di molte delle voci: dal +7,3% dei traghetti al +4,6% dei biglietti dei treni, dal +5,6% dei servizi postali fino al +4,4% per i biglietti di ingresso ai musei. Acqua e rifiuti ""Tra le voci più importanti per i bilanci delle famiglie - si legge nel dossier del ministero dell’Economia - la dinamica inflazionistica si è confermata notevolmente sostenuta, oltre che in accelerazione, per gli esborsi relativi all’acqua potabile e ai costi della raccolta dei rifiuti urbani: nel caso della prima la crescita media annua è risultata appena inferiore al 6%, mentre per la seconda voce è stata del 4,5%"". Nella media del 2009, la crescita dei prezzi per l’insieme delle tariffe non energetiche è stata del 2,5%, in aumento rispetto al 2,1% del 2008 e oltre un punto e mezzo più elevata - rileva il Tesoro - rispetto a quella dell’indice generale."
"Il Milan vende l'anima del Diavolo. Ibra-Thiago, colpo da 170 milioni","Ricordate i film americani degli anni Novanta sul mondo della finanza? Quelli dove uomini d'affari, impegnati in riunioni fiume, erano soliti ordinare cibo cinese in ufficio? In via Turati Adriano Galliani e Mino Raiola hanno sostituito involtini primavera e spaghetti di soia con sushi e sashimi di salmone. Cambiano i tempi e le mode. E cambia pure il calcio. Ieri c'era un Milan che primeggiava sul mercato e non vendeva i suoi campioni. Oggi, tra crisi economica, sceicchi e fair play finanziario, le logiche sono diverse. Già, perché nel meeting di quasi quattro ore in sede tra l'ad rossonero e il procuratore di Zlatan Ibrahimovic, si è discusso della cessione della stella svedese, accompagnata a quella di Thiago Silva. Un colloquio serratissimo, tanto che i due hanno pranzato sulla scrivania tra coppe e gagliardetti, senza uscire dalla stanza dei bottoni. Il Milan si priverebbe di lui di fronte a un'offerta davvero importante. Come quella presentata dal Psg: 65 milioni di euro per lo svedese e il difensore brasiliano. Una cifra giudicata sufficiente da via Turati per i due campioni. Perché i rossoneri ne guadagnerebbero, tra cartellino e ingaggi, circa 170 milioni. Un'enormità, che solo in parte verrebbe reinvestita sul mercato. In difesa si pensa ad Astori (che ha appena detto no ai rubli dello Spartak Mosca), mentre per l'attacco è corsa a tre Dzeko-Tevez-Destro. In più arriverebbe un centrocampista centrale. Raiola intanto è volato, subito dopo il vertice con Galliani, in Svezia per parlare di persona con Ibrahimovic. L'attaccante non è convinto di accettare la corte del Psg, sebbene si parli di un ingaggio da 12 milioni netti a stagione e lo stesso agente spinga per il trasferimento. Preferirebbe un top club come Real Madrid o Manchester City, che però non hanno bussato alla porta rossonera. Dovesse dire di no a Leonardo e Ancelotti, Ibra rischierebbe di restare al Milan. Galliani lo sa e ha proposto all'agente un'alternativa che si sposerebbe con le necessità di cassa rossonera: lo svedese rimarrebbe, ma spalmandosi l'ingaggio. Non più due anni di contratto, ma tre con stipendio ribassato. Il problema sarebbe strappare il sì di Raiola. L'intrigo andrà avanti per qualche giorno: la maxi operazione Ibra-Thiago al Psg, se si farà, sarà all'inizio della prossima settimana. C'è chi il campione lo cede e chi invece lo cerca. La caccia al grande attaccante della Juventus va avanti. Comprare all'estero è complicato, così Marotta sta sondando il mercato interno. Il nome più gettonato è quello di Stevan Jovetic. Di facciata la Fiorentina lo considera incedibile, ma dietro un'offerta da 30 milioni di euro i Della Valle mollerebbero la presa. I bianconeri stanno provando a inserire nell'affare contropartite come Quagliarella e Matri. Il primo non è gradito dalla piazza viola, che l'ha già conosciuto ai tempi della Florentia e della C2. Per il secondo si può negoziare, ma ci vuole pazienza. La stessa virtù che l'Inter dovrà mettere in campo per i brasiliani Paulinho e Lucas. Piero Ausilio è in missione a San Paolo per i due talenti di Corinthians e San Paolo, ma i tempi non si annunciano brevi. Paulinho costa meno (circa 10 milioni di euro), ma non si è ancora convinto a tornare in Europa dopo la disgraziata esperienza in Polonia da ragazzino. «Preferisco restare», ripete ai media brasiliani. I nerazzurri non si arrendono e intanto seguono gli sviluppi della vicenda Lucas, su cui il San Paolo ha dato segnali di apertura. C'è da limare sul prezzo, fissato tra i 25 e i 30 milioni dal club Tricolor. E soprattutto da battere la concorrenza di Real Madrid e Manchester United. Affari lontani dalla conclusione, ma anche operazioni definite o quasi. La Sampdoria ha acquistato Maxi Lopez dal Catania. Prestito con diritto di riscatto fissato a 8 milioni, la formula perfezionata da liguri ed etnei. Potrebbe concludersi prima del previsto anche la trattativa per il ritorno di Fabio Borini in Premier. Il Liverpool ha proposto oltre 12 milioni alla Roma, che ne chiede 15. La distanza tra domanda e offerta non è molta, siamo a buon punto. Poi i Reds cercheranno un'intesa con Marco De Marchi, agente del calciatore, che si è già detto possibilista. Cibo giapponese a Milano, campionissimi in Francia e giocatori italiani in Inghilterra. I tempi sono proprio cambiati."
"Inchiesta P3: chiusa l’indagine, resta il fango","Relazioni politiche e crediti da vantare. Interventi presunti e presunte richieste di favori. Indagini «archiviate» d’incanto, udienze rinviate su richiesta di Ghedini, cambi di bandiera studiati a tavolino da Berlusconi in persona. Reati, però, nemmeno uno. Di tutte queste voci non c’è alcun riscontro. Chiusa l’inchiesta P3, sono finite depositate decine di migliaia di carte e verbali che mettono in piazza presunte rivelazioni nelle quali nemmeno i pm romani Capaldo e Sabelli hanno trovato traccia di illeciti. L’inchiesta è chiusa, il quadro accusatorio definito, si va verso il rinvio a giudizio per i venti indagati (tra i quali Verdini e Dell’Utri), ma dagli atti saltano fuori anche vicende ed elementi che con il futuro processo, e con il codice penale, non c’entrano molto. Ma garantiscono il funzionamento del tritacarne mediatico. C’è, per esempio, un verbale d’interrogatorio di Arcangelo Martino, uno dei «capi» della loggetta, secondo i pm romani, che il 24 settembre scorso decide «di riferire l’intervento di Lombardi, almeno secondo le sue parole, sul presidente Fargnoli che, quale presidente del Tribunale dei ministri di Roma, sempre a dire del Lombardi, era competente per le indagini su un procedimento penale contro Berlusconi per la vicenda dell’uso degli aerei di Stato. Il Lombardi sosteneva di essere intervenuto su Fargnoli, su richiesta di Gianni Letta, e che era stato lui “a risolvere il problema”, intendendo dire in questo modo che il procedimento contro Berlusconi era stato archiviato dal Tribunale dei ministri grazie al suo aiuto». La «P3» che «archivia» una magagna? Suggestivo. Peccato che, nel trasmettere gli atti al tribunale dei ministri, la procura di Roma aveva già richiesto l’archiviazione. E infatti, nell’avviso di chiusura indagine, non c’è traccia di questo episodio. Nel verbale del 3 dicembre scorso, il «tributarista» Pasquale Lombardi, invece, accenna a un’altra faccenda. L’intervento per far rinviare un’udienza del giudizio tra Mondadori e l’Agenzia delle entrate (poi rinviato davanti alle sezioni unite della Cassazione da Vincenzo Carbone, che per questo è indagato). Lombardi racconta di essere andato dall’avvocato dello Stato Oscar Fiumara su richiesta degli «avvocati della Mondadori», tra i quali su richiesta del pm indica Niccolò Ghedini, per «chiedere che volevano il rinvio, io questo ho fatto, non ho fatto più di questo». Una - presunta - richiesta che, come detto, non ha avuto seguito nelle indagini (né Ghedini né Fiumara sono indagati), ma che avrà certamente un secondo tempo mediatico. Come pure il verbale dell’ex assessore campano Ernesto Sica (indagato per la campagna denigratoria che sarebbe stata ordita a danno di Caldoro, poi eletto comunque governatore in Campania), nel quale Sica rivela di aver studiato a tavolino, insieme con Berlusconi, le modalità «eclatanti» del suo passaggio dalla Margherita a Forza Italia, in concomitanza della festa nazionale dell’ex partito di Rutelli che lui stesso aveva organizzato. MMO"
"Milano, rom ruba una ruspa e la guida per le vie della periferia","Se non fosse una notizia confermata, sembrerebbe quasi surreale. Un rom 32enne già condannato a quasi 4 anni di carcere è stato arrestato oggi a Milano mentre guidava una ruspa rubata per le vie della periferia cittadina. Come ricostruisce il sito di notizie locali Milano Today , un italiano di etnia rom noto solo come M.Z. è stato notato in zona Gratosoglio mentre guidava un escavatore per le strade della città. Ad accorgersi di lui un'agente della polizia locale fuori servizio, che lo ha seguito per un tratto, pedinandolo fino a Opera. Nel frattempo la donna aveva avvertito i poliziotti dello Scalo Romano, subito intervenuti con alcune volanti. Le forze dell'ordine hanno seguito il nomade fino a Opera, dove il 32enne ha abbandonato il mezzo pesante e si è dato alla fuga attraverso i campi . Dopo una prima colluttazione con gli agenti l'uomo è riuscito a scappare gettandosi in un corso d'acqua ma a un secondo tentativo di cattura non c'è stato nulla da fare: è stato neutralizzato e tratto in arresto con le accuse di resistenza aggravata a pubblico ufficiale e di ricettazione . Si è scoperto infatti che l'escavatore che stava guidando era stato rubato in un cantiere davanti al municipio di Rozzano nella notte fra martedì e mercoledì. Non solo: da un controllo negli archivi della Questura è anche emerso che il 32enne rom era già stato raggiunto da un ordine di arresto in esecuzione di una condanna a tre anni e nove mesi di reclusione in carcere."
"India, donna cristiana uccisa a colpi d’ascia","Nel villaggio rurale di Veroke , nella regione del Punjab a nord dell’ India , una donna cristiana di 55 anni è stata uccisa a colpi d’ascia da alcuni uomini che non sono stati ancora identificati dalle autorità. La vittima, che si chiamava Balwinder Kaur e soffriva di ritardi mentali a causa di un incidente avvenuto nel 2015, era stata accusata di aver profanato il Guru Granth Sahib, il testo sacro della religione sikh. Proprio per questo, la polizia sospetta che dietro al brutale omicidio ci siano gli estremisti religiosi. Non è la prima molta che si verificano episodi del genere. Franco Mulakkal, vescovo di Jalandhar, ad AsiaNews ha dichiarato che molte “prove indicano che nella regione del Punjab avvengono persecuzioni” contro i cristiani e altre minoranze religiose del Paese. Secondo una prima ricostruzione effettuata dalla polizia locale, gli aggressori si sarebbero radunati di fronte alla casa della vittima e, dopo averla presa con la forza e trascinata fuori, l’avrebbero ripetutamente colpita. Ma non a morte. La donna, infatti, sarebbe deceduta dopo quattro ore di terribile agonia. Gli assalitori, ha detto il sovraintendente Harkamal Preet Singh Khakh, “hanno inferto numerose ferite al di sotto del ginocchio, forse proprio per rallentarne la morte""."
GULAG La tragedia dei «pionieri»,"Grazie alla pubblicazione del volume di Nicolas Werth (Lisola dei cannibali, Corbaccio Editore, 2007) anche il lettore italiano conosce lallucinante episodio del trasferimento forzato, nel 1933, di migliaia di cittadini sovietici reputati «socialmente nocivi» nellisola siberiana di Stalino, dove, privi di alloggio e di mezzi di sussistenza, gli sventurati cercarono di fuggire, si dispersero nelle campagne, dettero lassalto alle case dei villaggi vicini, divennero ladri, assassini, cannibali e quasi tutti morirono dinedia, mentre i pochi sopravvissuti si uccisero a vicenda o furono sommariamente giustiziati. Che questa vicenda non abbia costituito un semplice caso isolato, che non sia stata generata semplicemente da una tendenza sadica e criminale o dalla «banalità del male» postasi al servizio di un deliberato programma di sterminio di massa, ma che, invece, abbia fatto parte di un organico progetto destinato a realizzare gli ideali del socialismo ce lo rivelano, con larghissima documentazione inedita, due recenti e accuratissimi studi: Lynne Viola, The unknow gulag. The lost world of Stalinspecial settlements (Oxford University Press, pagg. 278, £ 17,99) e Thomas Kinzy, Gulag. Life and death inside the Soviet concentration camps (Firefley, pagg. 496, $ 69,95). Nel 1930, Fedor Eikhams, un pluridecorato ufficiale del corpo di sicurezza, inviava allamministrazione centrale un dettagliato rapporto, nel quale si faceva osservare che lUrss possedeva a ridosso dei suoi confini orientali e settentrionali sterminate regioni, scarsamente popolate ma abbondantemente provviste di ogni tipo di ricchezza naturale: carbone, rame, alluminio, petrolio, oro e argento, animali da pelliccia, sconfinate riserve ittiche, terre da bonificare e coltivare. Tali risorse potevano e dovevano essere messe a profitto grazie alla creazione di numerosi insediamenti, che in breve sarebbero divenuti altrettante città ideali, centri di unindustria completamente socializzata e palestre di educazione al comunismo. Sfruttare la frontiera siberiana, continuava il rapporto, richiedeva fede politica, abilità tecnica, ma soprattutto un enorme afflusso di forza lavoro. Nessuna istituzione civile poteva portare a termine questo titanico sforzo, che, invece, poteva essere compiuto dalla struttura del Gulag, che era stato costruito sulla base di una «rigida disciplina militare» e che era in grado di contare su di «una larga flessibilità economica e una sperimentata esperienza nel superare ostacoli di ogni tipo». Il progetto incontrò il gradimento di Genryk Jagoda, un alto burocrate, responsabile del servizio di sicurezza statale, soprattutto per il suo retroterra ideologico. Secondo Jagoda infatti, «prigioni e campi di concentramento non erano altro che inattuali vestigia del passato borghese», mentre il nuovo sistema penale sovietico doveva impegnarsi a conquistare nuove ricchezze, grazie allutilizzazione di decine di migliaia di detenuti, che si sarebbero resi del tutto autosufficienti grazie alla loro attività, costruendo le loro abitazioni, coltivando i campi per il loro sostentamento e lavorando, allo stesso tempo, nei nuovi centri minerari. Il lavoro, la possibilità di riscattarsi dal loro passato di «nemici del popolo», le nuove possibilità offerte da una natura incontaminata e generosa avrebbero vincolato i prigionieri alle loro residenze, senza bisogno di catene, sbarre, cancelli, sorveglianza. In pochi anni, gli insediamenti si sarebbero trasformati in «città proletarie» assolutamente autonome, che avrebbero mostrato orgogliosamente al mondo il «destino manifesto» della patria del socialismo. Alle parole di Jagoda, Eikhams faceva seguire i fatti, impiantando una prima colonia in unisola del Mar Bianco, composta di forzati, guardiani, chimici e geologi. Lesperimento parve dare rapidamente i frutti sperati. I nuovi arrivati fraternizzarono tra di loro e con i nativi. I prigionieri erano privi di ogni tipo di sorveglianza. Lavoravano, ogni giorno, otto ore nel sottosuolo, rimanendo poi liberi di procurarsi alimenti in grado di integrare la dieta regolamentare. Battute di caccia congiunte venivano organizzate tra detenuti e custodi, gli uni e gli altri egualmente armati. Nelle ore di riposo si tenevano pubbliche letture di classici e veniva messa in piedi la redazione di un piccolo giornale, a cui faceva seguito la nascita di club dove era possibile dibattere la dottrina del marxismo-leninismo e discutere le sue future, progressive realizzazioni. Riprodotto su più larga scala questo tentativo provocò invece unimmane catastrofe umanitaria, quando quasi mezzo milione di prigionieri vennero deportati nelle regioni della Russia orientale e settentrionale, in Siberia e nel Kazakistan, senza trovare in quei luoghi nessuna struttura che permettesse loro di portare a termine il loro compito e di sopravvivere. Stremati dagli infernali ritmi di lavoro, dallasprezza del clima, dallassoluta mancanza di cure mediche, la maggior parte di essi morì per denutrizione e per malattia. Numerosi gruppi di sopravvissuti scelsero la via della fuga negli immensi spazi dellUrss, trasformandosi in bande criminali organizzate, attive fino alle città di Mosca e Leningrado e sulle coste del Mar Nero. Le autorità scateneranno contro gli ex forzati colonizzatori, che si erano ormai trasformati in una vera e propria minaccia allordine sociale, una gigantesca caccia alluomo che non sortì tutti gli effetti desiderati. Fino alla fine degli anni Trenta, le città, le ferrovie, i porti, le strade del colosso sovietico furono infestate da numerosi casi di banditismo, che non fu possibile reprimere completamente neanche con la violenza della spietata dittatura staliniana. Da quel momento in poi i cancelli dei Gulag si chiuderanno di nuovo ermeticamente dietro le spalle di dissidenti, delinquenti comuni, vittime innocenti delle tantissime purghe di Stato. Intanto nelle stanze blindate del Politburo e del Cremlino si accumulavano rapporti e memorie che cercavano di investigare i motivi di un così colossale fallimento, il quale, in realtà, era solo la metafora della disfatta della pianificata economia sovietica nel suo complesso, nella quale lutopia di liberare luomo dalla schiavitù dello sfruttamento capitalistico aveva prodotto, per contrappasso, in tutta la Russia, un unico, sterminato universo concentrazionario, un immenso ergastolo a cielo aperto dove si era persa ogni distinzione tra lavoro libero e lavoro forzato. eugeniodirienzo@tiscali.it"
Da Giorgia a Fedez la maratona del «nostro» pop si colora di rap,"«Una grande festa per dimostrare che ci siamo e contiamo». Questo sarà, secondo il presidente di Radio italia Mario Volanti, la terza edizione del megaconcerto che domenica farà cantare Piazza del Duomo, realizzato in collaborazione con il Comune di Milano all'interno del programma «Expo in città 2014». Con la musica, la loro musica, quella della storica radio che da 31 anni fa compagnia agli italiani, come protagonista assoluta dalle 19 a mezzanotte. Una festa che celebra il pop italiano, con grandi nomi come Claudio Baglioni e Laura Pausini, Edoardo Bennato e Giorgia, strizzando l'occhio anche alle star dell'Hip Hop. Perché la novità della terza edizione del Radio Italia Live è che saranno proprio i nomi di punta del rap nostrano a scaldare la piazza con un'ora di evento nell'evento. Club Dogo, Fedez, Rocco Hunt, Emis Killa e Mondo Marcio saliranno sul palco dalle 19 con J-Ax a fare da «zio» e presentare gli artisti. Anfitrioni della serata ancora Luca e Paolo, «vero valore aggiunto - spiega Volanti - capaci di dare continuità e ritmo allo show». Come nelle precedenti edizioni, ogni artista si esibirà con 3 singoli, accompagnato dalla Sanremo Festival Orchestra diretta dal maestro Bruno Santori. Oltre ai brani storici però, gli artisti potranno proporre anche gli ultimi singoli. Come del resto faranno Biagio Antonacci con Ti penso raramente, Emma con La mia città e i Negramaro, che si esibiranno per la prima volta dal vivo con la loro cover di Un amore così grande, colonna sonora degli Azzurri ai mondiali di calcio in Brasile. Gli altri daranno spazio a grandi classici: Claudio Baglioni canterà Strada facendo, Edoardo Bennato Il rock di Capitan Uncino, Laura Pausini Non c'è, Alex Britti Solo una volta, Elisa Gli ostacoli del cuore e Giorgia Di sole e d'azzurro. Chi non sarà in piazza potrà seguire la diretta su Radio Italia e Radio Italia tv, mentre l'8 giugno Italia 1 trasmetterà il concerto in differita integrale. Un redivivo Festivalbar, anche se solo per una notte. Che secondo il direttore di Italia 1 Luca Tiraboschi, potrebbe anche tornare."
Dieci parlamentari dem per il No al referendum,"Roma Tante crepe, l'ultima l'addio di Gotor per le nomine Rai, e poi una rottura conclamata. Dieci parlamentari dem - sette senatori e tre deputati - raccolgono l'invito del collega Walter Tocci e firmano un documento in cui affermano che voteranno «No» al referendum costituzionale, in prossimo autunno. A consumare lo strappo sono i senatori Paolo Corsini, Nerina Dirindin, Luigi Manconi, Claudio Micheloni, Massimo Mucchetti, Lucrezia Ricchiutti e Walter Tocci, e i deputati Luisa Bossa, Angelo Capodicasa e Franco Monaco. Spicca nel gruppo anche la presenza di Manconi, compagno della ormai ex direttrice del Tg3 Bianca Berlinguer, fresca di epurazione dopo il blitz dei vertici Rai. «I firmatari di questo documento - si legge nella nota dei dieci dem «ribelli» - sono parlamentari del Pd che voteranno no al prossimo referendum costituzionale. Con la consapevolezza che la propria è posizione in dissenso da quella deliberata dal Pd, ma nella convinzione che essa possa essere da noi assunta grazie al carattere liberale dello statuto del partito, il quale mette in conto che non si dia un vincolo disciplinare quando sono in gioco principi e impianto costituzionale. Una posizione, la nostra, che confidiamo possa essere doppiamente utile». L'invito del gruppetto - che ha rotto con la linea renziana proprio mentre il premier è a Rio per il via alle Olimpiadi - è a «centrare il confronto sul merito della riforma, anziché su pregiudiziali posizioni di schieramento». E il giudizio sulla riforma dei «dieci» è negativo, sia per il metodo che nel merito: «Disegna un bicameralismo confuso (...) un procedimento legislativo farraginoso e foriero di conflitti (...), un'esorbitante ricentralizzazione nel rapporto Stato-regioni (...), una complessiva alterazione degli equilibri, delle garanzie e dei bilanciamenti di cui si nutre il costituzionalismo tutto a vantaggio del governo». Polemico con la decisione il vicesegretario Pd, Lorenzo Guerini. «Non condivido la scelta di alcuni miei colleghi del Pd - ha spiegato Guerini- anche se, come logico, la rispetto. Constato che, tra l'altro, alcuni tra loro avevano votato il testo in Aula». Quando alla linea del partito, per Guerini il Pd resta «senza se e senza ma» per il «Sì». MMO"
"Tenerife, vacanze tutto l'anno con il nuovo volo easyJet da Malpensa","Le chiamano ""isole dell’eterna primavera"", nell’Oceano Atlantico al largo della costa del Marocco destinazioni turistiche molto gettonata a livello internazionale: si tratta delle Canarie . Arcipelago spagnolo dove un'isola è diversa dall’altra, fra spiagge e vulcani, natura rigogliosa: ogni isola è una meta. E tra queste spicca Tenerife . Che sarà facile da raggiungere decollando da Milano Malpensa perché la compagnia aerea low cost easyJet che nell'aeroporto ha una base importante, apre un nuovo collegamento con voli diretti per Tenerife operati tutto l'anno , arricchendo il ""portafoglio"" di destinazioni offerte da in partenza dallo scalo gestito da Sea . Novità di rilievo anche perché si tratta del primo collegamento easyJet operato dall’Italia verso le Canarie che sarà inaugurato dal 2 settembre 2014 , con tre voli a settimana (martedì, giovedì e sabato) e tariffe a partire da 36,71 euro per persona a tratta tutto incluso, con condizione di acquisto di due tratte nella stessa transazione. Grazie alle sue caratteristiche climatiche, Tenerife è la destinazione perfetta per tutte le stagioni e una meta ideale per gli amanti dello sport, della natura, del relax tra sole e mare o per chi vuole approfittare della sua vivace vita notturna. Dal Porto di Santa Cruz de Tenerife è inoltre possibile raggiungere tutte le altre isole dell’arcipelago - tra cui Lanzarote e Fuerteventura - per scoprirne le bellezze e le peculiarità. ""Questo nuovo collegamento per Tenerife va ad arricchire la nostra offerta da Milano Malpensa, da cui è possibile volare verso quasi 50 mete - dice Frances Ouseley direttore Italia di easyJet – e conferma il nostro impegno costante per offrire a i nostri passeggeri un network attraente perché con tre voli settimanali potranno organizzare un viaggio più flessibile rispetto ad altre tipologie di vacanza"". I biglietti sono già in vendita sul sito web www.easyJet.com, sulla easyJet mobile app."
"Islam, i Giovani musulmani espellono il loro fondatore: troppo moderato","Chissà che ne direbbero, i giovani che in piazza Tahrir chiedono democrazia a costo della vita. Khalid Chaouki è uscito dal gruppo. L'aveva fondata lui, nel 2001, l'associazione Giovani musulmani d'Italia. «Volevo che fosse un ponte un ponte mediatore tra la cultura islamica e l'occidente, tra i padri e i figli della nuova presenza islamica in Italia». Parole d'ordine integrazione, dialogo, confronto. L'Islam moderato che incrocia la cultura italiana, passando attraverso l'incrocio con le altre minoranze, religiose e linguistiche, presenti nel Paese. L'hanno fatto fuori. Porta in faccia perché troppo moderato. Alla faccia di quei giovani che, sull'altra sponda del Mediterraneo dalla Tunisia all'Egitto, la porta l'ha invece aperta a nuove logiche democratiche e di pluralismo. Il rapporto fra Chaouki e l'associazione era complesso da un po', da quando, nel 2004, lasciò la presidenza denunciando infiltrazioni estremiste, e dopo essersi attirato dure critiche per sue posizioni moderate: «I miei inviti a una condanna più netta al terrorismo, il modello di dialogo che proponevo, nulla andava più bene: l'associazione ha imboccato la via dell'arretratezza. Lasciai la presidenza, ma ritenni fosse mio dovere restare nell'associazione». Ieri l'organo dei garanti, comitato che raggruppa i fondatori dell'associazione, gli ha comunicato di aver votato all'unanimità la sua espulsione. Con comunicazione orale, «perché non hanno avuto neppure il coraggio di metterlo nero su bianco». Spiega Chaouki: «Pensano di censurare il dissenso e il pluralismo con lo stesso zelo delle peggiori dittature contro le quali stanno combattendo altri giovani arabi e musulmani nell'altra sponda del Mediterraneo. La mia espulsione dall'associazione, che ho contribuito a fondare nel 2001, dimostra quanto sia ancora lunga la strada verso il rispetto dell'altro all'interno di alcune realtà organizzative dell'islam italiano». Di qui l'appello agli altri giovani musulmani affinché prendano le distanze dall'associazione: «È avvilente constatare che le speranze delle seconde generazioni dei musulmani in Italia siano purtroppo così mal riposte. Sono certo che, insieme a me, tanti giovani sapranno esprimere la volontà di cambiamento e la ribellione a metodi così settari e ormai fuori tempo». Khalid, marocchino, 28 anni, in Italia da venti, è stato membro della Consulta dell'Islam creata nel 2006 dall'allora ministro dell'interno Giuseppe Pisanu. Oggi è responsabile immigrazione dei Giovani del Pd. È diventato uno dei simboli di un Islam moderato, integrato, aperto. Adesso lo hanno «processato come in un tribunale medievale», giudicandolo addirittura «pericoloso, indegno, dannoso, incompatibile con la mia comunità, così mi hanno detto». Un segnale «tremendo», avverte ora il vicepresidente della Comunità ebraica di Milano, Daniele Nahum, che registra un «cambio nella direzione politica dell'associazione dei Giovani Musulmani, opposta a quella che portava avanti Khalid». Da anni, avverte Nahum, i Giovani musulmani hanno interrotto il dialogo e praticamente annullato le occasioni di confronto con la comunità ebraica: «Con Khalid presidente abbiamo portato avanti molte iniziative comuni per il dialogo fra i popoli e il ruolo delle minoranze etniche e religiose in Italia. L'espulsione di Khalid, un generale dell'associazione nonché massimo esponente della linea di apertura, è un segnale tremendo e pericoloso». Solidarietà a Chaouki è arrivata anche dal segretario dell'Unione delle Comunità e organizzazioni islamiche in Italia (Ucoii), Ahmed Paolantoni."
Arcigay critica lo spot del Cornetto: una storia lesbo censurata in Italia,"Algida ha lanciato anche in Italia un nuovo spot per il periodo estivo, che pubblicizza quello che forse è il prodotto più diffuso del marchio, il Cornetto. Un cortometraggio cliccatissimo su Youtube , dove in un mese e mezzo ha ottenuto oltre quattro milioni di visualizzazioni, che però non è piaciuto all'Arcigay. Il filmato segue lo svolgersi di una storia d'amore che nasce tra due sconosciuti, complice un viaggio in pullman e un pizzico di ""stalking"" sui social network, con in sottofondo un brano di Cesare Cremonini. Non è tanto il soggetto ad avere indispettito l'associazione, quanto piuttosto il fatto che lo spot sia stato ""adattato"" da quello utilizzato per il mercato inglese . Con una differenza: se la coppia raccontata nel primo video era un coppia lesbo , nella versione italiana l'amore sboccia invece tra due eterosessuali. Il video, ha detto a Klauscondicio Flavio Romani, presidente dell' Arcigay , ""è altrettanto bello"", ma ""una grandissima azienda come questa, che produce prodotti di primo livello, non può censurare uno short movie così bello e delicato"". L'accusa, insomma, è di avere pensato di dover adattare lo spot a un mercato differente. Logica contestata da Romani, che spiega: ""Credo che l'Italia sia ampiamente pronta a vedere una coppia formata da due uomini o due donne"". Il presidente di Arcigay ha ricordato altri casi in cui pubblicità che coinvolgevano coppie gay sono state diffuse all'estero, ma non in Italia, come quando la Fiat lanciò in Spagna dei modelli speciali di 500 in occasione del Gay Pride madrileno. ""Ci vuole coraggio"", ha detto, aggiungendo che uno spot come quello pensato da Algida per il mercato inglese farebbe da noi per i diritti degli omosessuali ""più di tante dichiarazioni di politici"". Immediata la risposta del senatore Carlo Giovanardi (Ncd), che ha difeso la scelta di Unilever, multinazionale di cui fa parte Algida. Un'azienda di questo livello, ha detto, "" non improvvisa pianificazioni pubblicitarie, ma si orienta in base a precise ricerche. Io rispetto le loro strategie commerciali e penso che ognuno possa fare tutte quelle che vuole ""."
"Lavoro, bocciatura del Pdl""Provvedimento sbilanciato""","Questa riforma non s'ha da fare. Almeno non così. Il Pdl chiede una ""profonda revisione"" del ddl sulla riforma del mercato del lavoro perché lo considera ""sbilanciato"". Domani si confronterà con gli imprenditori e, subito dopo, appronterà gli emendamenti al testo. E' stata decisa questa linea nella riunione di partito a via dell’Umiltà, a cui hanno preso parte, fra gli altri, Cicchitto, Gasparri, Brunetta, Sacconi ed il presidente della Commissione lavoro del Senato, Pasquale Giuliano. Ma a cosa punta il Pdl? Il partito fondato dal Cavaliere punta a un provvedimento più ""snello, in particolare su due aspetti: la flessibilità in entrata e gli ammortizzatori sociali . Nella discussione è emersa una forte preoccupazione per lo sbilanciamento complessivo del provvedimento, condizionato da troppe ingessature e rigidità in entrata. Il Pdl sottolinea anche che la bozza di riforma ha già ricevuto una sostanziale battuta d’arresto nell’esame dei mercati e della stampa internazionale. Anche per questo il Popolo della libertà punta a una profonda revisione del ddl. Tra gli aspetti negativi il Pdl evidenzia, tra l'altro, la mancata adozione per il 2012 della detassazione del salario , sulla base degli accordi sindacali e territorialiper una maggiore efficienza e produttività. I lavoratori, evidenzia il Pdl, hanno già pagato le conseguenze di questo ritardo nei primi mesi dell’anno in termini di minore salario. E a questo punto è necessario correre ai ripari. Bersani: pronti a discutere, ma si arrivi presto a un accordo ""Io mi auguro che in parlamento ci sia una discussione stringente, non abbiamo tempo da perdere"" , ha detto il segretario del Pd Pier Luigi Bersani , che preferisce non commentare le ultime considerazioni del Pdl sulla riforma del lavoro. Il leader del Pd spiega così il suo ragionamento: ""Noi siamo pronti a discutere sui miglioramenti da fare , ma condividiamo l’esigenza del governo che si arrivi rapidamente in porto. Stiamo parlando dell’ordinario lavoro che il parlamento deve fare su una legge che deve essere approvata"". Il ministro Elsa Fornero difende il suo operato ma apre cautamente alle modifiche: l'impianto deve rimanere quello stabilito ma non è detto che non ci sia la possibilità di buone modifiche - questo sarebbe il ragionamento del ministro -. L’importante è che queste non facciano arretrare il testo ma siano correzioni migliorative."
"Bidello tocca e molesta bimbe a scuola, preso “mostro delle femmine”","È stato finalmente fermato “Il mostro delle femmine” , l’appellativo con cui le bambine di un istituto scolastico di Roma erano solite chiamare il bidello di 66 anni che le molestava. Le vittime del maniaco , dai 5 ai 13 anni d’età, frequentano l’istituto comprensivo ""Nelson Mandela"", dove da tempo il collaboratore scolastico le aveva fatte divenire oggetto delle sue morbose attenzioni. In tutto sono 9 i casi accertati dagli inquirenti, verificatisi in un arco di tempo compreso tra maggio e novembre dello scorso anno. Le indagini hanno potuto essere avviate proprio grazie ai racconti di una delle piccole vittime del bidello. Evidenti i pesanti strascichi di natura psicologica in lei rilevati dai medici dell’ospedale Bambin Gesù, dove è stata assistita dopo il suo crollo emotivo. Dopo lo squarcio aperto da questa preziosa testimonianza, gli inquirenti hanno interrogato in audizione protetta anche altre bambine, che hanno riferito episodi e vicende ritenute pienamente attendibili. In attesa di giudizio, “Il mostro delle femmine” si trova ristretto agli arresti domiciliari ."
"Il ""virile"" Voronoff, chirurgo che stupì Bulgakov (e il Duce)","Nel 1925 i fratelli Marx lanciano a New York la commedia The Cocoanuts che quattro anni dopo diventa un film di successo per la Paramount, proposto in Italia con il titolo Ladri di gioielli. Una delle scene più apprezzate è il balletto di belle ragazze che cantano Monkey Doodle-Doo con un ritornello che tradotto fa: «Se sei troppo vecchio per ballare procurati una ghiandola di scimmia». Solo una delle conferme extrascientifiche della fama planetaria del chirurgo ebreo russo Serge Voronoff (1866-1951). Pensavano a lui Bulgakov quando immaginò l'endocrinologo Preobrazenskij, protagonista di Cuore di cane , l'Arthur Conan Doyle di L'uomo che camminava strisciando e forse anche l'Italo Svevo di La rigenerazione . Sempre nel '25 Voronoff si trasferisce da Parigi (dove era emigrato da ragazzo in fuga dai pogrom) in Riviera, al confine italo francese. Vuole creare qui una «fattoria di scimmie» con cui avere sempre a disposizione pezzi di ricambio, in particolare testicoli di cui innestare porzioni nei corrispondenti attributi di attempati signori in fuga dalla senilità: sconosciuti, insigni colleghi, nobiltà varia, vip. Tutti in fila per farsi operare dal chirurgo star. Intanto alle Folies-Bergère va in scena una rivista ambientata in un Istituto Voronoff dove floride infermiere soccorrono celebri vegliardi e il barman del Ritz inventa il cocktail Monkey gland a base di gin, succo di frutta e assenzio. Se si imbocca l'Aurelia dopo Ventimiglia verso la dogana alta, nell'ultima curva prima della Francia ci si imbatte in un residence, un tempo villa maestosa, con un'antica torre. Qui, frazione di Grimaldi, Voronoff trascorre gli inverni dal '25 fino alle leggi razziali, quando ripara a New York. Nel parco si scorgono ancora le strutture delle gabbie: scimpanzé e babbuini da Sudan, Guinea e Abissinia, oranghi dal Borneo. Quanto al futuro dittatore, si era già definito «il Voronoff dell'Italia» in una Roma che andava «voronoffizzata». E in parlamento i deputati fascisti applicavano un ben più drastico concetto di rottamazione zittendo gli avversari in età al grido di «Vo-ro-noff!». Il sogno dell'eterna giovinezza. Vita e misteri di Serge Voronoff (Infinito) di Enzo Barnabà è la prima biografia in Italia sul personaggio, arricchita da una serie di fonti inedite, con la consulenza scientifica del professor Raffaele Cursio, chirurgo e trapiantologo all'università di Nizza, con momenti e dettagli di insostenibile precisione. Ma che svela anche l'affabulatore irresistibile, l'elegantissimo causeur , dotatissimo nella strategia della comunicazione. Insomma, non si trattava solo dell'eccellente chirurgo che con una serie di esperimenti s'afferma a livello mondiale: gli si può riconoscere la preziosa intuizione delle banche di organi, anche se non era in grado di risolvere il problema del rigetto. Quello che spiega un tale successo d'immagine, rispetto ai colleghi che lo avevano anche preceduto nella ricerca su xenotrapianti da animali all'uomo, è stata piuttosto la straordinaria abilità nel vendere un sogno. Voronoff muore durante una vacanza a Losanna: ha 85 anni. Ai maliziosi giornalisti ha sempre assicurato di non aver mai avuto bisogno di trapianti. Lasciandoli spettegolare sul fatto che avesse avuto tre mogli, di cui una giovanissima, ma mai un figlio."
"La guardia del corpo di Lady D. : ""Dopo l’omicidio di Gianni Versace aveva paura di morire""","C’era una forte amicizia tra Lady Diana e lo stilista Gianni Versace. Il re della moda made in Italy conosciuto in tutto il mondo, è stato uno dei pochi che è riuscito a “svecchiare” l’immagine della Principessa Triste, facendo emergere tutto il suo carisma e tutta la sua sensualità. Diana per anni è stata la testimonial non ufficiale delle linee sinuose e perfette degli abiti di Versace. La morte dello stilista, avvenuta a Miami nel 1997 per mano di Andrew Cunan, ha rotto l’idillio tra i due, facendo cadere Lady Diana nella paura e nel terrore. Come racconta la sua guardia del corpo al settimanale The Sun, la principessa ha scoperto della morte di Gianni Versace quando era insieme a Dodi Al-Fayed. “Succederà anche a me, vero?”, avrenne detto. Parole che in un certo qual modo sono risultate profetiche, visto che 7 mesi dopo anche a Lady Diana è toccato un destino infelice. ""Lo faranno quando sarò su un piccolo aereo, in macchina mentre guido o su un elicottero"" ricorda la guardia del corpo. Per molto tempo gli inquirenti hanno cercato di far luce sulla morte della Principessa, ipotizzando di un intrigo di palazzo, ma non sono emerse prove schiaccianti. Di certo, gli ultimi mesi di Diana, non dovevano essere felici se la principessa aveva paura di morire."
"""Registrato l'urlo del Big Bang. L'onda che ha creato il mondo""","Ieri è arrivato l'annuncio che gli astronomi hanno trovato l'introvabile. A farlo è stato BICEP2, un telescopio americano che rappresenta la seconda generazione dell'esperimento Background Imaging of Cosmic Extragalactic Polarization. È operativo in Antartide e, dal punto di vista tecnico, è sensibile alla polarizzazione della radiazione cosmica di fondo a microonde, in particolare nelle bande 100 e 150 GHz. Ha captato le onde gravitazionali provocate dal Big Bang, onde prodotte 10 elevato alla -35 secondi dopo l'inizio dell'universo, dello spazio e del tempo. Nessuno strumento scientifico era mai arrivato più vicino di così all'origine. L'annuncio è stato dato durante una conferenza stampa che si è tenuta presso l'Harvard-Smithsonian Center for Astrophysics, una delle istituzioni scientifiche coinvolte nel progetto, da parte del team guidato da John Kovac. E prima che diventi ufficiale ci vorranno una serie di contro verifiche. Nel frattempo essendo una scopera da «Nobel» ne abbiamo parlato con Amedeo Balbi, astrofisico che lavora all'università di Tor Vergata che, oltre a essere un ottimo divulgatore, si occupa di problemi relativi alla fisica fondamentale e alla cosmologia (tra i quali lo studio dell'universo primordiale e l'indagine sulla natura della materia e dell'energia oscura). Dottor Balbi ci spiega in modo semplice cos'è quest'onda gravitazionale che è stata finalmente rilevata? «Quello che è stato visto con questo esperimento è un'increspatura nello spazio-tempo generata subito dopo il Big Bang. Le onde si propagano alterando lo spazio-tempo. Per fare un'analogia semplice si comportano più o meno come fanno le onde elettromagnetiche nel vuoto. In questo caso particolare, sarebbero state prodotte proprio subito dopo il Big Bang». Scusi la brutalità ma a un non addetto ai lavori potrebbe venir da dire: e quindi? «E quindi il fatto che subito dopo il Big Bang si sia prodotta un'onda gravitazionale è un indizio importante. Conferma le previsioni di alcune specifiche teorie dette dell'Inflazione cosmica. Secondo questi modelli ci sarebbe stata un'espansione vertiginosa dell'Universo subito dopo il Big Bang e questo servirebbe a spiegare perché l'Universo è così uniforme da un punto all'altro. Insomma ci dice che le cose all'inizio sono avvenute in un modo preciso». Ma questa traccia viene letta direttamente o è un riflesso sulla radiazione di fondo, che è la traccia principale del Big Bang? «Sì, è un riflesso sulla radiazione di fondo. Le onde gravitazionali sono molto difficili da osservare. E in effetti non sono mai state osservate in modo diretto. Però la radiazione di fondo, pur essendosi generata molto dopo la partenza di queste onde gravitazionali, ne è stata influenzata. Questa scoperta ci aprirebbe una finestra vicinissima al Big Bang, nessuno è mai arrivato così vicino...». È possibile che in futuro ci si possa avvicinare più di così all'istante di partenza dello spazio-tempo? «Per quanto ne sappiamo oggi no. Le onde sono il segnale più prossimo al momento iniziale che si sia mai sperato di osservare. Se l'esperimento verrà confermato siamo arrivati al limite di quanto si sia immaginato sino ad ora. E del resto 10 elevato alla -35 secondi da un evento così è davvero qualcosa di grandioso». Un lungo percorso iniziato con Einstein? «La teorizzazione dell'esistenza delle onde gravitazionali risale ad Albert Einstein e alla teoria della relatività generale. Ma le evidenze dirette non si sono mai trovate, manca l'antenna giusta per captarle. Serve un corpo materiale che venga distorto dal passaggio di queste onde. Ma sono distorsioni difficilissime da registrare... Adesso abbiamo una prova indiretta di grande importanza. Sino ad ora ne avevamo soltanto un'altra ottenuta osservando due pulsar binarie. Ma questa ci dice molto di più»."
"Immunità, Pd: ""Noi contrari senza ambiguità"" Ma la senatrice non ritira il ddl: ""Si va avanti""","Roma - Il tema della giustizia, ancora al centro della polemica politica, rischia di spaccare il Partito democratico. Fa discutere in particolare l’ipotesi di reintrodurre l’immunità parlamentare. Dopo l’apertura di Luciano Violante, il Pd frena e il capogruppo alla Camera, Dario Franceschini, sottolinea che i Democratici diranno no ""senza ambiguità"" alla reintroduzione dell’istituto. Il Pd si divide sull'immunità Dal Pd chiudono a ogni ipotesi di modificare l’articolo 68 della Costituzione, nonostante in Senato sia stato presentato oltre un anno fa un disegno di legge bipartisan di cui è prima firmataria la democratica Franca Chiaromonte. ""Non c’è nessuna disponibilità del Pd, per noi il discorso è chiuso"", hanno chiarito da largo del Nazareno. Certo, è stato spiegato, ""quello dell’immunità è un istituto che esiste in altri Paesi, ma non è certo nelle priorità del Pd"". No anche a strumentalizzazioni per alimentare una nuova polemica su divisioni nel partito. ""Non andiamo dietro a queste cose..."", è stato spiegato. Sulla questione, del resto, è stato netto in mattinata anche Dario Franceschini, che ha negato indirettamente divisioni nel partito. ""La posizione del Pd è contraria senza nessuna ambiguità"", ha detto. Ed è pronto a fare un passo indietro anche Silvio Sircana, cofirmatario del ddl Chiaromonte. ""Se il Pd decide di no, io sarò d’accordo"", ha assicurato. Non si pronuncia però al momento un esponente della minoranza come Beppe Fioroni. Mercoledì l’ex ministro riunirà i quarantacinque parlamentari che dentro a Modem fanno riferimento a lui. ""Decideremo in quella sede"", ha spiegato. La Chiaromonte va avanti lo stesso La Chiaromonte, tuttavia, non ritirerà il disegno di legge che chiede il ripristino dell’immunità parlamentare. ""Si tratta di un’iniziativa personale e trasversale - spiega all' Agi la stessa senatrice del Pd - poi se e quando dovesse andare in aula vedremo"". La Chiaromonte tiene, infatti, a ricordare che il ddl, depositato alla fine del 2009 e firmato anche da senatori del Pdl, ""non è assolutamente imputabile di servilismo alle vicende attuali"". Il testo, insiste la senatrice del Pd, ""nasce da una convinzione che porto avanti da anni e che si basa sulla preoccupazione che ebbero i padri costituenti quando scrissero l’articolo 68"". Una proposta anche dal Fli Se al Senato spicca la proposta della Chiaromonte, calla Camera sono sei le proposte depositate. Una di queste, depositata il 18 novembre 2009, primo firmatario Silvano Moffa, porta le firme di alcuni parlamentari che ora sono approdati in Fli. Fra questi, per citarne alcuni, Benedetto della Vedova, Carmine Patarino e Aldo Di Biagio. ""In un ordinamento democratico la funzione legislativa, per sua natura è autonoma e indipendente. A questo fine va tutelata e protetta e non può essere condizionata nè subire turbamenti di sorta"", si legge nella proposta che spiega: ""l’aver eliminato le guarentigui contenute nell’articolo 68 della Costituzione introdotto dai costituenti ha provocato non poche distorisioni nella saldatura dei due principui di responsabilità e di tutela ai quali si informa l’attività parlamentare ed ha creato un proliferare di conflitti di attribuzione fra Camere e magistratura a seguito delle deliberazioni parlamentari in materia di insidacabilità"". Il Pdl preme sull'immunità ""L’immunità era nella Costituzione e serviva a bilanciare il rapporto complesso tra le garanzie di una magistratura indipendente e le garanzie dei parlamentari - insiste il Pdl con Fabrizio Cicchitto - si tratta di ripristinarla. A sinistra - continua - si apre una contraddizione tra chi è forzatamente giustizialista e chi invece è garantista"". La maggioranza andrà quindi avanti su questo tema, lascia chiaramente capire Cicchitto e anche la Lega, assicura, ""voterà a favore ricordando il nostro impegno all’approvazione del federalismo fiscale"". Critiche al ""no"" del Pd e di Franceschini vengono dal coordinatore del Pdl, Sandro Bondi: ""E' davvero singolare che un esponente politico come Violante, per un lungo periodo identificato come il teorico del ruolo della giustizia nella vita politica italiana, formuli riflessioni e proponga soluzioni di grande onestà intellettuale mentre un erede della storia della Dc che dovrebbe avere mantenuto i segni del giustizialismo sulla propria pelle politica, si esprime con lo stesso tono e le stesse parole di un Di Pietro"". L'opposizione contro l'immunità ""I cittadini devono sapere che Berlusconi sta bloccando il Parlamento con provvedimenti che servono solo a lui e non con proposte per risolvere i problemi del Paese"", sottolinea Antonio Di Pietro, ricordando che nei prossimi giorni in Commissione Giustizia ""dovremo discutere della prescrizione processuale, quella che la maggioranza chiama artificiosamente 'processo breve', che non è unostrumento per accelerare il processo, ma per non farlo più"". Anche l’Udc non crede alla buona fede della posizione del Pdl e il segratrio Lorenzo Cesa spiega che «con questo clima di scontro che si è creato tra il presidente del Consiglio e la magistratura oggi è impensabile procedere ad una seria riforma della giustizia, cosa che invece andrebbe affrontata se ci fosse un clima di serenità tra le parti». Altolà anche dai finiani che con Fabio Granata ribadiscono la loro «totale contrarietà» al provvedimento, annunciando che attendono il premier alla prova dell’aula."
"Quel villaggio in mano ai neonazi: ""Siamo i contadini del Reich""","Il villaggio di Jamel , nell'estremo nordest della Germania, sembra un'isola felice di hippie. Le persone, iIl verde, le mucche che pascolano e gli uccellini. Ma il villaggio di Jamel, in realtà, è uno dei poù grandi covi di neonazisti del Paese. E forse uno di quelli che spaventa di più. Tutto ruota attraverso una cooperativa agricola specializzata nella coltivazione di frutta e ortaggi biologici non trattati e nell'allevamento di razze suine e bovine. Come riporta La Stampa , l'attività è in mano a un certo Sven Kruger - noto alla polizia per le sue 50 denunce a suon di oltraggio, apologia del nazismo, rissa, tentato omicidio e possesso di armi da fuoco - che, dopo la sua ultima scarcerazione, ha deciso di stabilirsi qui per fondare la sua colonia di "" Bio-Nazis "".""Alcuni Bio-nazisti appartengono alla setta di estrema destra dei Reichsbürger, i cosiddetti "" Cittadini del Reich "", che non riconoscono la Repubblica federale tedesca e le sue leggi e che si considerano come discendenti di Adolf Hitler"", racconta al quotidiano Horst Lohmeyer, attivista per i diritti umani che abita a Jamel. Secondo quanto riportato, sarebbero diverse le correnti alle quali appartengono questi estremisti. Oltre un antisemitismo profondo, c'è una cosa che li unisce tutti: la fede nell'ambientalismo e nell'agricoltura bio. Il loro concetto di ambientalismo si basa sulla dottrina hitleriana della terra del sangue . ""Un'unione quasi religiosa fra l'agricoltore e la sua terra che nega il consumismo e capitalismo, vive in piccole cooperative autogestite e spartane nelle quali far rivivere anche i vecchi ruoli fra i sessi. Gli uomini lavorano i campi, le donne producono e allevano figli"" , racconta sempre al quotidiano Daniel Trepsdorf, direttore del Centro regionale di Studi democratici di Ludwigslust. Il fenomeno, denunciato dai servizi segreti tedeschi, sarebbe in continua crescita e sta mettendo in allarme il Paese. Sono sempre di più, infatti, i gruppi di estrema destra che si insediano in queste campagne sperdute per ricostruirsi una nuova vita. E l'obiettivo principale è solo uno: essere il più possibile a contatto con il sacro suolo tedesco."
"Gf Vip, scintille fra Silvia Provvedi e Cecchi Paone: ""Corona è il peggior esempio""","Sono ore di tensione queste nella casa del Gf Vip , Alessandro Cecchi Paone si è lasciato andare a giudizi (e pregiudizi) piuttosto forti nei confronti di Silvia Provvedi e del suo ex fidanzato Fabrizio Corona. Il giornalista ha definito l'ex re dei paparazzi una delle persone peggiori che esista e un cattivo esempio per i giovani. Ma queste parole fanno scattare Silvia Provvedi : ""Oltre alla cultura ti manca l'educazione e il bon ton che non hai. Insegni il bon ton e non lo applichi. Sei un presuntuoso e arrogante. Sei qui al Grande Fratello e non a dare insegnamenti. Tu non sai niente di me, non sei mio amico e non sai un bel niente. Ti volevo vedere a fare quello che ho fatto io. Stai muto. Quello che ho fatto io merita rispetto. Io sono un esempio"". Ma Alessandro Cecchi Paone non ci sta e rincara la dose: ""Considerando la tua vita, il tuo esempio, sei stata sui giornali per la tua storia con uno dei peggiori uomini. Fabrizio Corona è il peggior esempio per i giovani italiani. Tu non sei un esempio"". Silvia diventa una iena e non vuole che il suo ex venga offeso perché ""nonostante tutto merita rispetto"". ""Tu non sai un cazzo di me - attacca - di quello che ho passato e di quello che ho fatto. Fatti un bagno di umiltà, non ti permettere. Che cazzo te ne frega a te. Abbassa la cresta, io merito rispetto"". Lo scontro si fa infuocato e anche gli altri vip invitano Cecchi Paone a smetterla. Ma il giornalista si sente nella ragione e va avanti. Ma Silvia sa quello che ha fatto e quanto vale e queste parole le entrano da una parte e le escono dall'altra."
"Dolce e Gabbana: ""Quella tradizionale è l'unica famiglia""","Dolce e Gabbana in campo a difesa della famiglia tradizionale. I due stilisti, notoriamente omosessuali, dichiarano il proprio amore per la famiglia naturale , in un'intervista in edicola oggi su Panorama : E a dispetto di quanto si potrebbe pensare, rivendicano con orgoglio ""il loro attaccamento alle tradizioni, agli affetti più veri, alle mamme, alle donne con le loro gravidanze."" ""Non si vive di cool, fashion e app, questa generazione ha paura di investire sugli affetti"", spiegano i due. No quindi ai cosiddetti ""figli della chimica"", no alle tecnologie note come "" uteri in affitto ."" Perché, come rivendica Stefano Gabbana ""la famiglia non è una moda passeggera, ma un senso di appartenenza."" Curiosamente, un paio di mesi fa era stato lo stesso Gabbana a definire una ""pagliacciata"" il convegno sulla famiglia organizzato a Milano con il patrocinio della Regione Lombardia, su cui si erano scatenate accuse di omofobia."
Baseball: l'Italia batte il Nicaragua e avanza nell'Intercontinentale,"Missione compiuta. Un po' a fatica, ma comunque l'Italia del baseball ha centrato la seconda fase della Coppa Intercontinentale battendo (5-2) il Nicaragua al termine di una partita emozionante e risolta al nono inning, con 2 out, da un fuoricampo da 3 punti di Infante. Gli azzurri, trascinati da un grande Da Silva sul monte di lancio, hanno condotto la gara dall'inizio, ma il successo era sembrato svanire su un brutto rilievo di Grifantini. Sull'orlo del baratro, un gran tiro di Chiarini dall'esterno destro ha aiutato l'Italia a conservare almeno il pareggio e a porre i presupposti per risolvere la gara al nono. E' stata una partita in cui i lanciatori hanno decisamente prevalso sugli attacchi. L'italo-brasiliano Tiago Da Sliva ha confermato l'ottimo stato di forma evidenziato in amichevole, lanciando ad una velocità rispettabile (fino a 89 miglia). Bene ha fatto anche il mancino nicaraguense Peña (un passato nell'organizzazione dei Boston Red Sox), pitcher che stenta a toccare le 80 miglia orarie, ma è bravo a lavorare con gli effetti. L'Italia ha segnato al secondo, quando Sambucci ha colpito un gran doppio a destra spingendo a casa Chapelli e ha raddoppiato al terzo, quando a colpire lungo è stato Ramos, che ha portato a casa dalla prima Chiarini. I centroamericani hanno accorciato le distanze al quarto. L'esterno destro Rivas ha colpito un doppio al centro. Il designato Urbina ha strappato un singolo di gambe e, sulla successiva rimbalzante del catcher Blandon, Granato non ha avuto altra alternativa che assistere in prima. Uscito Pena, l'Italia ha avuto l'occasione per colpire subito al quinto il rilievo Carlos Perez. Con corridori in prima e terza, Ramos è stato però eliminato in foul dal ricevitore. Da Silva ha lasciato il posto a Cicatello e poi a Grifantini che subiva il pareggio su singolo di Urbina. Il nono inning è stato un concentrato di emozioni, culminate con il fuoricampo decisivo di Infante che ha spedito la palla oltre la recinzione a destra chiudendo la gara."
Papa Francesco regala gelati ai migranti della Diciotti accolti dalla Chiesa,"Difficile che non abbiano gradito il dono del pontefice. I cento migranti arrivati a Rocca di Papa dalla nave Diciotti hanno ricevuto la benedizione di Papa Francesco tramite il cardinale Konrad Krajewski . L'elemosiniere di Sua Santità si è fermato a pranzo al centro ""Mondo Migliore"", portando per tutti dei gustosi gelati. ""È la benedizione del Santo Padre per loro"", ha detto il cardinale all'agenzia Sir, spiegando il motivo della visita: ""Soprattutto per quelli che partono. L’augurio è che trovino qui, in Italia, dappertutto, un cuore cristiano generoso e che si possano sentire finalmente a casa"". Accolto dai bambini, con grida di gioia e benvenuto, il cardinale ha donato a tutti i presenti un’immagine di Papa Francesco e dei gelati per fare festa. ""Non vogliono raffreddare i cuori"", ha detto scherzando: ""Tutto il contrario. Sono un piccolo segno della carezza del Papa per loro"". Ad accogliere il cardinale c’erano don Francesco Soddu, direttore della Caritas Italiana , e Angelo Chiorazzo, fondatore della cooperativa Auxilium che gestisce l’accoglienza dei migranti al Centro. Dei 100 arrivati dalla Nave Diciotti e presi in carico dalle diocesi italiane ne sono rimasti 35. Otto partono questo pomeriggio per Torino. A ""Mondo Migliore"" sono già presenti i referenti Migrantes del capoluogo piemontese che li prenderanno in carico. Il cardinale, salutandoli, ha detto loro: ""Vi porto il saluto di questo uomo vestito di bianco che si chiama Papa Francesco. Vi sta vicino e vi porta la sua benedizione"". Entro venerdì è previsto che tutti siano partiti per le destinazioni fissate dalla Cei."
"Insulti antisemiti a una donna, un video incastra Galliano","Un video inchioda John Galliano, lo stilista della maison Dior accusato di antisemitismo: nel filmato, di cui ha dato notizia il «Sun», si odono insulti pronunciati dallo stilista nei confronti di una donna che ha registrato tutto sul telefonino. «Io amo Hitler: la gente come te sarebbe morta», urla lo stilista britannico, «tua madre, i tuoi progenitori, tutti maledettamente gassati», si sente nella registrazione. Non è chiaro a quando risalga l'attacco verbale ma ora Galliano farà fatica a negare di aver insultato una coppia asiatica, giovedì notte, nello stesso caffè parigino, il La Perle. Proprio l'episodio di giovedì notte ha spinto a donna a tirare fuori il filmato (registrato con un telefonino da qualcuno seduto al suo tavolo) e che è finito sul «Sun». Il gruppo di persone insultato da Galliano era composto, sostiene il quotidiano, da italiani e francesi. Il filmato, girato nello stesso caffè del Marais, tradizionale ritrovo dei gay, fa una pessima pubblicità al geniale quanto stravagante stilista. Quando sente le offese, la donna non sembra scomporsi (si limita a un «Oh, mio Dio...») e poi cerca di capire chi sia il suo interlocutore, chiedendogli se abbia un problema. E lui replica: «Con te. Sei orribile». E quando qualcuno gli chiede chi sia, lui replica: «Il tuo b... del c...». Non è chiaro quando il filmato sia stato girato. Venerdì, poche ore dopo il fattaccio, Dior ha sospeso temporaneamente il suo geniale creativo. Fantasioso e Galliano è l'artefice tra l'altro dell' immagine, algida e perfetta, con cui Carla Bruni-Sarkozy ha voluta entrare all'Eliseo. Amico personale della premier dame, il geniale artista, nato a Gibilterra 50 anni fa, è considerato il motore portante del marchio Dior, che fa 700 milioni di euro di profitti ogni anno. Entrato nel 1996 nell'equipe creativa di Dior, di cui ha preso le redini due anni dopo, lo stilista dai caratteristici baffi allungati ama dare di sé un'immagine di dandy neo-moderno, ma nei backstage dicono che timido e interessato soprattutto ai dettagli tecnici delle sue creazioni. Giovedì scorso ha trascorso una notte in carcere, perché il tasso alcolemico era decisamente fuori norma (1,01 mlg)."
Per un cenone con Jerry Calà si spaccia per comandante della Gdf,"Volevano passare un Capodanno ""da libidine"" ed erano disposti a tutto pur di partecipare alla cena di gala al Palaghiaccio e al veglione con lo show di Jerry Calà . Così una decina di avvocati romani hanno pensato bene di spacciarsi per ospiti del comandante generale della guardia di finanza. Come riporta Il Messaggero , lo stratagemma è stato ideato da un odontotecnicst o di O ia che nel pomeriggio del 31 dicembre ha telefonato direttamente al Comune di Cortina dicendo di essere il segretario di Saverio Capolupo e ha chiesto dieci accrediti Gold per i suoi ospiti per cena e discoteca. Di fronte alla richiesta degli inviti, l'organizzatore della serata ha dato il suo benestare. Poco dopo però si è insospettito, e ha avvisato la Guardia di Finanza. Il comandante della fiamme gialle ha negato il coinvolgimento del generale e ha organizzato la trappola per i ""furbetti di San Silvestro"". Appena i romani si sono presentati al Palaghiaccio hanno trovato alla cassa quattro finanzieri . Come riferisce il quotidiano, "" L'imbarazzo è tanto. Ma ecco il colpo di scena, la comitiva infatti era all'oscuro di tutto "". L'odontotecnico di Ostia alla fine è stato denunciato per sostituzione di persona e truffa. Per gli ignari ospiti invece, tutto si è risolto pagando i 350 euro del biglietto."
Allarme bomba su voli in atterraggio a Bruxelles,"Ancora paura in Belgio . Allarme bomba su due aerei diretti a Bruxelles. La procura della capitale belga parla di ""una minaccia sufficientemente grave"". L'allarme è scattato quando mancava poco all'atterraggio dei due voli all'aeroporto di Zaventem, teatro nel marzo scorso di un sanguinoso attentato rivendicato dall'Is. Nello scalo sono stati attivati i servizi di emergenza. I jihadisti hanno messo ancora un avolta il Belgio nel mirino. Site, il sito di monitoraggio dell'estremismo islamico sul web, ha riferito che un canale telematico dello Stato islamico sulla piattaforma Telegram ha lanciato l'ennesimo appello ai ""lupi solitari"" affinché mettanno a segno ""attacchi in Europa"", e in ""particolare in Belgio"". Intanto sarebbe atterrato all'aeroporto Zaventem di Bruxelles senza nessun problema uno dei due aerei sui quali è scattato l'allarme bomba. Lo riferisce l'emittente fiamminga Vtm aggiungendo che al momento sono in corso le verifiche e che i passeggeri sono stati fatti scendere. ""Non vi è alcun motivo specifico di panico"", hanno fatto sapere dall'ufficio del ministro dell'Interno belga, Jan Jambon. L'altro invece è atterrato a Tolosa ed è un volo della Air Arabia Maroc."
Gli svaligiano il negozioLui mette online il videocon il ladro in azione,"Nell'era delle videocamere di sorveglianza e di internet, anche Youtube viene in aiuto delle forze dell'ordine. Se una denuncia non basta più a riavere indietro il malvolto, prelevato con la forza dal malvivente di turno, a dare una mano ai negozianti ci pensa il web. Rapinato poche ore prima di Capodanno, un negoziante di Darfo Boario Terme, nel Bresciano, non ci ha pensato due volte. Ha preso il video che ritraeva il ladro nell'atto di svaligiare la sua attività commerciale e lo ha caricato su youtube , sperando chissà, che magari un utente di passaggio riconoscesse il ladro e contribuisse al suo arresto. Non basta Youtube? Allora c'è anche la pagina Facebook della Tecnoffice , questo il nome dell'attività ""alleggerita"", che posta il video a più riprese, dando il là a un'inedita caccia al ladro , che si è portato via un bottino di circa 11mila euro tra contanti, tablet, computer e mp3. ""Chiunque lo riconosca ci aiuti"", chiede Giovanni Massoli, il proprietario del negozio. ""Ho subito fatto denuncia ai carabinieri "", continua l'uomo, ""ma mi è stato detto che molto probabilmente si tratta di una persona senza fissa dimora e non si potrà fare nulla"". E allora ecco venirgli in aiuto la tecnologia. ""Ho chiesto aiuto ai miei amici, spero si possa arrivare a una svolta""."
Perché Bill Gates si è presentato in Cina con un vasetto pieno di feci,"Bll Gates cattura l'attenzione della platea del China International Expo con un gesto plateale ma dal significato molto profondo. Salito sul palco, il fondatore di Microsoft ha portato un vasetto pieno di escrementi. “ Devo ammetterlo, 10 anni fa non avrei mai immaginato di diventare così esperto sulla pupu. E di sicuro non avrei mai pensato che Melinda mi avesse detto di smetterla di parlare a tavola di bagni e fanghi fecali ” ha ironizzato Gates davanti al pubblico esterrefatto ( guarda il video ). Ma il gesto del miliardario e filantropo americano ha un senso molto più elevato di quanto si possa credere. Perché Bill Gates ha voluto lanciare l'allarme su tutte quelle popolazioni che non hanno accesso ai servizi sanitari. Una vera piaga per molti Paesi del mondo. Come spiegato dal fondatore di Microsoft, un vasetto di escrementi può contenere “ fino a 200 biliardi di paralliti, 20 miliardi di batteri Shigella e 100mila uova di verme parassita ”. Secondo i dati dell'Organizzazione mondiale della Sanità, nel mondo sono circa 2,3 miliardi le persone a rischio di colera, diarrea e dissenteria per non avere accesso ai servizi sanitari. Un problema sentito anche dalla stessa Cina , visto che il presidente Xi Jinping ha messo fra le priorità dell'agenda del suo governo la cosiddetta “ toilet revolution ”. Motivo per cui è stato organizzato l'evento cui ha partecipato Gates insieme alla moglie, Melinda, entrambi a capo della Bill&Melinda Foundation, che si occupa di ricerca e aiuti umanitari. La fondazione ha da tempo lanciato una campagna di raccolta e stanziamento fondi per aiutare le popolazioni che non hanno accesso ai servizi sanitari, spendendo circa 200 milioni di dollari in sette anni soltanto per la ricerca scientifica per la produzone di nuovi wc. “ Non si tratta più di reinventare la toilette e gli altri sistemi sanitari. Si tratta di vedere quanto velocemente questa nuova categoria di soluzioni si diffonderà ”, ha annunciato il filantropo. Come spiega La Stampa , il wc futuristico presentato da Bill Gates funzionerà così: "" feci e urine vengono stipate in un contenitore sotto il pavimento. Un pannello fotovoltaico dà energia a un reattore biochimico che purifica i rifiuti attraverso l’uso di elettrodi. Una reazione elettrochimica scompone la materia in componenti separati, come l’idrogeno, il fertilizzante e l’acqua pulita "". Da qui, altre parti del mezzo serviranno a riutilizzare i singoli prodotti. E il governo cinese sembra particolarmente interessato."
"Bonucci: ""Il mio idolo? Nesta, per eleganza e puntualità""","Tra Leonardo Bonucci e il Milan è stato amore a scoppio ritardato. Sì, perché in passato il neo-difensore rossonero ha avuto come idolo il grande Alessandro Nesta, protagonista in maglia rossonera delle due Champions League nelle stagioni 2002/2003 e 2006/2007. "" Tra i difensori guardavo tanto Alessandro Nesta, è stato un esempio, u vero maestro in questo nuovo modo di difendere e giocare la palla, sempre elegante e puntuale. È stato un punto di riferimento - ha spiegato Bonucci e Milan Channel - e quando gli ho chiesto la maglia mi sono emozionato "". Bonucci si è raccontato a 360 gradi al canale tematico rossonero. "" È stato veramente bello arrivare ed essere ricevuto con questo entusiasmo da parte dei tifosi, si sente che c'è voglia di invertire la rotta degli ultimi anni, lo merita la storia di questa squadra e di questa maglia "", ha spiegato subito Bonucci, soffermandosi poi sul discorso Champions League . "" Sette Coppe dei Campioni non si vincono per caso, vuol dire che qui c'è la mentalità giusta per vincere. Adesso il compito nostro è riportare il Milan dove merita "". L'idolo dell'ormai ex centrale bianconero? Alessandro Del Piero, ma tra i difensori "" guardavo tanto Alessandro Nesta , è stato un esempio, maestro in questo nuovo modo di difendere e giocare la palla, sempre elegante e puntuale. E' stato un punto di riferimento, sono stato fortunato ad incontrarlo e mi emozionai a chiedergli la maglia ad un campione come lui "", ha confessato il numero 19. Quanto ai miti rossoneri, Bonucci ha detto che "" nella storia del Milan sono tanti, Maldini, Baresi, Costacurta, Kakà e Shevchenko. Quando sono entrato nel Museo è stato davvero emozionante vedere i campioni che hanno vestito questa maglia e quello che hanno scritto per questa società "", ha proseguito il centrale della Nazionale. Il suo compagno di squadra più forte? "" Pirlo , con lui la palla era messa in banca, dava tranquillità, sicurezza, esperienza, un campione umile da cui ho imparato il modo di gestire la pressione delle partite, degli avversari "". Le ultime parole del difensore sulla possibilità di ""convertire"" i due figli: "" Per il momento uno è granata, l'altro è juventino , vediamo cosa si riesce a fare... ""."
"Foggia, arrestati sei rom: costringevano alcune minorenni a prostituirsi","La fine di un altro incubo per alcune minorenni . Gli agenti della polizia di Foggia hanno eseguito un provvedimento di fermo nei confronti di sei cittadini rom (cinque uomini e una giovane donna) accusati di riduzione e mantenimento in stato di servitù, induzione e sfruttamento della prostituzione minorile e sequestro di persona. L'inchiesta è coordinata dalla direzione distrettuale antimafia e dalla procura del tribunale dei minori di Bari. Le vittime sono tutte ragazze minorenni mentre i sei fermati erano residenti in un campo nomadi che si trova nelle campagne di Foggia. Le ragazzine erano state sequestrate ed erano costrette a prostituirsi. A compiere un reato ancor più grave è stata la donna di 27 anni finita in manette. Avrebbe proposto di vendere il nascituro di una delle minorenni vittime di violenza. Il bambino sarebbe stato ceduto a una persona si sua conoscenza per 28mila euro. La giovane aveva, inoltre, costretto una minore, riuscita poi a fuggire, a prostituirsi fino al settimo mese di gravidanza. Non è la prima volta che accade nel foggiano. Già a maggio scorso sempre sei uomini (un italiano e cinque bulgari) furono arrestati perché avevano sequestrato delle giovani donne di origine rumena e le costringevano alla prostituzione. In quel caso all'interno del casolare vi erano delle baracche che fungevano da camere da letto. Intorno, la costruzione era completamente recintata dal filo spinato probabilmente per evitare che le donne scappassero e se non producevano almeno cento euro al giorno venivano picchiate con mazze."
Professione coach: ecco dove si impara,"Crisi sinonimo di opportunità: quante volte abbiamo sentito citare questa antica massima cinese? Probabilmente troppe per crederci davvero: senza sapere che c'è chi si propone di aiutarci a metterla in pratica. Non è un vecchio saggio, ma un professionista che più contemporaneo non si può: il coach, in altri termini il «facilitatore dei cambiamenti». Una figura che negli Stati Uniti e in Germania esiste già da tempo, ma ora è sempre più richiesta anche nel nostro Paese. Il coaching infatti è una disciplina relativamente nuova in Italia, ma ha preso piede negli Usa oltre 50 anni fa, e affonda le sue radici nelle neuroscienze e nel business management. Obiettivo? Realizzare progetti individuali di crescita personale o professionale, scoprendo le strategie più adeguate per raggiungere il traguardo fissato: ma attenzione, nessun «lavaggio del cervello». Il cliente infatti è responsabile di ogni suo passo, il coach lo aiuta a diventare consapevole dei suoi obiettivi e a realizzarli al meglio. Una necessità soprattutto in campo professionale, dove sempre più si richiede la capacità di gestire situazioni di cambiamento, praticamente ed emotivamente: da qui l'utilità del coach, che però deve avere una professionalità certificata - secondo la legge in vigore dal 10 febbraio 2013 che disciplina anche le professioni che non rientrano in Albi e Ordini - in base alla norma internazionale Iso 17024. «Con questa certificazione internazionale i coach professionisti garantiscono al mercato standard di qualità eccellenti» spiega Dennis A. Masseit, direttore dell'Academy for Applied Neuro-Alignment (www.neuro-alignment.it), il primo istituto italiano ad offrire i training riconosciuti e qualificati che preparano i professionisti all'esame di certificazione professionale secondo la ISO 17024. É importante sapere che la certificazione ha una durata temporale limitata: per rinnovarla occorre, oltre all'attività professionale, la frequenza dei corsi di aggiornamento previsti."
L'Ue sdogana la pajata romanesca e i salumi confezionati con bovino,"Dopo quattordici anni tornano sulle tavole degli italiani la "" Pajata romanesca "" ma anche tutti i salumi che per tradizione sono confezionati con il budello di bovino. È arrivato infatti il via libera dall’Europa al regolamento che autorizza nuovamente il consumo di prodotti in precedenza esclusi dal consumo a causa del rischio della cosiddetta ""mucca pazza"". "" Dopo lo status sanitario di Paese a rischio trascurabile per Bse, ottenuto nel maggio del 2013, l’Italia ottiene oggi un altro importante risultato. Con la pubblicazione in Gazzetta Ufficiale Ue L.188 del 16 luglio 2015 del Regolamento Ue 2015/1162 è diventata applicabile la modifica alla lista, votata lo scorso 17 marzo, di porzioni di organi e tessuti considerati materiale animale da eliminare, il cosiddetto materiale specifico a rischio (Msr) "", si legge in una nota del ministero della Salute. "" Un risultato eccellente - ha dichiarato il ministro della Salute, Beatrice Lorenzin - che ripaga il nostro Paese degli sforzi compiuti in materia di controlli negli ultimi quattordici anni dai servizi veterinari del Ministero della Salute e da quelli regionali. Il traguardo che abbiamo raggiunto con l’autorizzazione al consumo in sicurezza di questi prodotti - ha aggiunto il ministro - riporterà sulle nostre tavole alimenti e ricette della nostra tradizione e agevolerà la crescita occupazionale nelle aziende nazionali che utilizzano, per la realizzazione dei loro prodotti, taluni tessuti ora non più a rischio. Grazie alla nostra battaglia sulla sicurezza si amplia la gamma dei prodotti esportabili ed è una buona notizia per il made in Italy "". Nel 2001 l’Unione Europea aveva vietato il commercio e il consumo di alcuni prodotti ritenuti a rischio. Da allora, tutte le misure sanitarie previste per ridurre la presenza della malattia sul territorio nazionale sono state attuate con scrupolo ed efficacia. Grazie al lavoro dei Servizi veterinari, dei laboratori degli Istituti zooprofilattici sperimentali, del Centro di referenza nazionale (Cea) di Torino e dell’Istituto Superiore di Sanità, coordinati dal ministero della salute (Direzione Generale della sanità animale e farmaci veterinari), l’Italia non ha mai abbassato la guardia rispetto la situazione epidemiologica. I test effettuati dal 2001 nell’ambito delle attività di controllo e monitoraggio, su circa 7 milioni e 400 mila capi bovini, hanno confermato l’efficacia dell’azione di contrasto e il forte declino della malattia."
Il Consiglio d'Europa vuole che si riconosca la storia dei rom,"Arriva da Strasburgo il monito ai Paesi europei, espresso nella parole di Nils Miuznieks, commissario dei diritti umani del Consiglio d'Europa, nel giorno in cui si ricorda il genocidio dei rom durante la Seconda guerra mondiale. ""Gli Stati membri del Consiglio d'Europa devono fare sforzi più vigorosi per un pieno riconoscimento del genocidio e di altre atrocità commesse nel passato"", sostiene Miuznieks, nella giornata istituita con una risoluzione dal Parlamento europeo il 15 aprile 2015. ""Riconoscere il passato è innanzitutto una questione di giustizia, ma è anche un passo necessario per rafforzare la fiducia e il rispetto reciproci tra le comunità Rom e non Rom, senza di cui le politiche che mirano a migliorare la situazione dei Rom hanno poche probabilità di successo"" evidenzia Muiznieks."
"""Io, madre surrogata, dico no alla stepchild adoption""","“La vostra stepchild adoption renderà molte donne come me una realtà, la maternità surrogata porta via diritti, non da diritti”: è il commento della signora Elisa Anne Gomez , cittadina del Minnesota e madre surrogata la quale, mentre in Senato prendevano il via i lavori per l’esame delle pregiudiziali di costituzionalità sul ddl Cirinnà presentate dalle opposizioni, nella sala dei Caduti di Nassiriya a palazzo Madama ha raccontato, in una conferenza stampa organizzata dal senatore di Forza Italia, Lucio Malan , e da Pro Vita Onlus , la sua esperienza nel mondo della surrogacy. Una storia toccante, che mostra gli aspetti più problematici di una pratica che è oggi realtà in molti Stati degli Usa e in moltissimi Paesi del terzo mondo. “I contratti di maternità surrogata non sono altro che contratti di schiavitù, non danno alle donne alcuna possibilità di comprendere la decisione che stanno prendendo”, spiega Elisa, “il legame madre-figlio è per natura così profondo che accettare una legge che interrompa quel legame prima della nascita è sbagliato ad ogni livello: i bambini non sono cose, sono soggetti di diritto”. “La maternità surrogata”, continua, “è un errore: il desiderio di una coppia di avere un bambino, non può superare i diritti della madre e del figlio”. Elisa aveva due figli. Quando la maggiore a 26 anni, nel 2006 è entrata in depressione dopo l’abbandono da parte del padre, Elisa ha dovuto lasciare il lavoro per occuparsi della ragazza. In grave difficoltà economica, ha deciso di affittare il suo utero. Dopo vari incontri, per 8.000 dollari decide di fare da surrogata per una coppia omosessuale. I tre si accordano, tramite un contratto privato, poiché la “commercial surrogacy” non è regolamentata in Minnesota, perché Elisa possa vedere regolarmente, dopo il parto, la bambina. Ma già dal momento del travaglio, racconta, si accorge che le cose non sarebbero andate così. Dopo aver partorito, i genitori su commissione infatti la lasciano a casa sua, portano con loro la bambina, e non le permettono di vederla. Elisa, separata da sua figlia, inizia a soffrire di disturbo post traumatico da stress , “lo stesso di cui spesso soffrono i reduci di guerra”, dice per far capire la portata della sua situazione. Il dolore di non poter vedere sua figlia lo descrive come “forte”, “come un dolore, un bruciore nelle ossa, una ferita che trapassa tutte le mie fibre muscolari”. Nel 2007 Elisa intraprende una battaglia legale per poter rivedere la sua bambina . Incontra giudici e assistenti sociali, come la stessa afferma “appartenenti alla comunità LGBT”, che la presentano come una persona orribile e la condannano a pagare il mantenimento mensile della bambina. Per questo, paradossalmente, Elisa è stata costretta a pagare alla coppia 22.000 dollari per il mantenimento della piccola, che oggi ha 9 anni. La minacciano addirittura di sbatterla in prigione se avesse parlato o scritto di quello che stava succedendo. Non solo non viene considerata dalla giustizia come la madre naturale della bambina ma, racconta, “sono stata trattata da cittadina di seconda classe”. Elisa si commuove di tanto in tanto, e il suo racconto a tratti è struggente. Racconta che la coppia la minacciava, e spesso riceveva telefonate minatorie dai due quando erano ubriachi. “Ho dei rapporti della polizia, che dicono anche che a volte erano talmente ubriachi da non poter prendersi cura della bambina”, racconta. “I miei diritti sono stati totalmente ignorati”, conclude. “La sofferenza è stata enorme anche per la bambina”, aggiunge, “le telefonate che ricevevo dalla coppia nei giorni immediatamente successivi al parto sono state terribili: si lamentavano che la bambina piangeva in continuazione, la sentivo urlare in sottofondo, e mi dicevano che l’unico posto dove si addormentava tranquilla era il seggiolino della macchina”. “Quello era infatti il posto dove per l’ultima volta aveva visto la sua mamma, prima di andarsene per sempre”, dice infine Elisa. “Quello che abbiamo ascoltato oggi è l’altro lato della vicenda”, ha aggiunto il senatore Malan a margine dell’iniziativa, “e con la stepchild adoption contenuta nel ddl Cirinnà, si darebbe ulteriore impulso al turismo riproduttivo e di conseguenza a casi come questo , non solo negli Usa, ma nei Paesi più poveri del mondo”. “Anche se la maternità surrogata non è menzionata nel ddl”, ha aggiunto Toni Brandi , di Pro Vita Onlus, “la stepchild adoption prevista nel testo di fatto alimenta il mercato dell’utero in affitto: i senatori si devono dunque chiedere se vogliono con le unioni civili, dare impulso a questo mercato, permettendo alle coppie omosessuali di poter adottare il figlio del partner, che sarà per la maggior parte frutto di maternità surrogata all’estero, perché non ci sono altri mezzi per loro per avere bambini”."
A 9 anni mette una crema solare: quello che accade alle gambe è orribile,"Exeter - Olivia Nickles ha solo nove anni. ""Non indosserò mai più le gonne..."" , si confida col giornalista di Metro tra le lacrime. Ora la piccola ha le gambe ustionate. Quelle orribile macchie le sono state provocate da una terribile crema solare protezione 50. L'ha usata per proteggersi dai raggi ultravioletti durante una vacanza in Messico ed è finita per rimanere rovinata per sempre ( guarda la foto ). Mentre si trovavano in vacanza in Messico, la madre ha spalmato la lozione ""Banana Boat UltraMist"" sulla pelle di Olivia. ""Subito dopo - ha raccontato la ragazzina al tabloid inglese - ho sentito come se l'epidermide si stesse sciogliendo"" . A quel punto era troppo tardi per lavare via la crema. ""Sembrava che le avessi spruzzato addosso dell'acido"" , ha aggiunto mamma Louise. Una volta arrivate in ospedale la terribile notizia. ""Le ustioni - hanno sentenziato i medici - potrebbero anche rimanere per tutta la vita"" . Il marchio della crema acquistata da Louise era stato ritirato in America nel 2012 a causa di alcuni effetti collaterali . Peccato che sia ancora in commercio nel Regno Unito. Nel 2012 quasi due dozzine di varietà di crema ""Banana Boat UltraMist"" furono ritirate perché ritenute infiammabili. Dall'azienda produttrice ribadiscono la qualità dei loro prodotti. Ma la piccola Olivia si porterà il terribile ""marchio"" di quella crema sulla pelle per tutta la vita ( guarda la foto )."
In 90mila da una settimana al buio,"È bufera, sull'Enel. Di polemiche, dopo la neve. Le abbondanti precipitazioni nel Centro Italia e i danni ai tralicci dell'energia elettrica hanno lasciato intere frazioni isolate, migliaia di abitazioni senza luce e senza riscaldamento. In Abruzzo, sono 90mila le utenze disallacciate in tutto, quasi 10mila nel Teramano, la provincia più colpita con Chieti. «Sono pentito di non aver chiesto le dimissioni del direttore generale Enel, Tamburi e dei vertici in occasione della visita di sabato scorso a Teramo. Devono andare via subito», così il vice presidente del consiglio regionale abruzzese, Paolo Gatti. La tensione resta alta, perché quello delle utenze interrotte è un disagio che si accanisce sulle popolazioni che alla conta dei danni del terremoto aggiungono quelli di gelo e neve. E la difficoltà di raggiungere alcune zone ha aggravato la situazione. In queste ore si rincorrono su internet le foto condivise da un operaio dell'Enel, in risposta alle critiche rivolte agli addetti alla manutenzione degli impianti elettrici. Un'emergenza nell'emergenza, quella dell'energia elettrica. Il più lungo black out in Italia. Il sindaco di Chieti,vuole citare l'Enel: «per i danni patrimoniali e non, subiti dalla città, dai singoli cittadini e dall'intero sistema produttivo e commerciale». Gli fa eco il presidente della regione Abruzzo, Luciano D'Alfonso che annuncia chiederà conto degli investimenti effettuati nel 2016: «in una regione duramente colpita in questi giorni da terremoti e maltempo, Enel ha il dovere di controllare». La risposta di Enel, secondo cui ci sarebbe stato un «salto di qualità nel coordinamento rispetto al blackout del 2015», era arrivata nei giorni scorsi per mezzo di Carlo Tamburi. «C'è stato il coordinamento di tutti. Ma con alcuni sindaci ha funzionato, con altri meno», ha stroncato le polemiche il manager Italia di Enel, intervenendo poi a proposito dell'altro nodo della questione, sull'interramento dei tralicci: «I costi sarebbero alti, un miliardo per l'Abruzzo. Senza contare i limiti del territorio e le difficoltà di gestione dei guasti». Enel gestisce anche diverse dighe nel Centro Italia e ha precisato in una nota diramata che «non si rilevano condizioni di criticità». Ma su questo punto, la polemica finisce nelle aule parlamentari: in Commissione Industria al Senato è stato chiesto l'avvio di un' istruttoria parlamentare per fare chiarezza sull'allarme della diga Campotosto e la «defaillance Abruzzo»."
Cadavere di un uomo trovato sulla spiaggia di Santa Marinella,"Il cadavere di un uomo è stato trovato sulla spiaggia di Santa Marinella, a nord di Roma. A causa della forte mareggiata che si è abbattuta ieri sul litorale laziale, il corpo, in evidente stato di decomposizione , è stato trascinato sulla sabbia. Un passante ha notato il cadavere e ha subito dato l’allarme. Sul luogo del ritrovamento, all’altezza della Curva dei Gabbiani sulla via Aurelia, poco distante dal chilometro 59, sono arrivati gli agenti della polizia di stato di Civitavecchia, il magistrato della Procura e i pompieri. Secondo indiscrezioni il viso dell’uomo sarebbe completamente sfigurato . Avrebbe un’età compresa tra i 60 e i 70 anni. Subito sarebbe stato escluso l’omicidio , dato che sul corpo non sono stati trovati segni di colluttazione, né ferite provocate da armi da fuoco o da taglio. I forti venti dei giorni scorsi hanno trascinato il cadavere a riva, così come diversi detriti e rami di alberi. I vigili del fuoco della caserma Bonifazi sono riusciti a fare in modo che il corpo non venisse nuovamente risucchiato dalle correnti. Secondo i primi calcoli degli inquirenti, il cadavere arriverebbe da sud, quindi dal Tevere o da Fiumicino. Quasi sicuramente, prima di giungere sulla spiaggia di Santa Marinella, deve essere stato diversi giorni in acqua. Oggi potrebbe essere scoperto il nome della vittima. Sui polsi sono stati rinvenuti due braccialetti , di cui uno d’oro. Gli agenti di Civitavecchia stanno battendo diverse piste per cercare di ricostruire le ore precedenti al ritrovamento. Secondo il comandante Nicola Regna la vittima non dovrebbe essere del posto. Vi è solo una denuncia di scomparsa riguardante un pescatore 70enne di Latina. Questi sarebbe scomparso durante un’uscita in mare a Foce verde, in compagnia del tappezziere Maurizio Baglieri, 56enne trovato senza vita al largo di Anzio. L’imbarcazione affittata dalla coppia non sarebbe ancora stata recuperata. Nelle prossime ore verrà fatta l’autopsia, per il momento la salma è stata portata all’Istituto di medicina legale di Roma."
"TuttoFood, viaggio nel cibo ""green"" e sostenibile","Lo stile di nutrizione sostenibile , uno dei temi al centro di Expo , è uno dei focus più interessanti di TuttoFood , la Milano World Food Exhibition in corso in fieramilano a Rho fino a mercoledì 6 maggio , dove sono presenti un gran numero di espositori green-oriented a dimostrazione che i protagonisti del settore food sono da tempo impegnati sui temi della sostenibilità. Uno studio a livello globale condotto dal certificatore indipendente Dnv rivela che l’ 89% delle aziende food ritiene importante realizzare prodotti più sostenibili, con punte del 95% in Estremo Oriente. Gli ambiti di maggiore attenzione sono la sicurezza alimentare (63%) e la qualità (54%). E in Italia , secondo dati Istat rielaborati da Aiab, l'Associazione italiana per l'agricoltura biologica, le aziende agricole bio sono più di 44 mila (il 2,7% del totale) e coprono 782 mila ettari (il 6% della superficie coltivata) di cui il 71% al Sud. Non solo. I prodotti presentati a TuttoFood riguardano anche un approccio sostenibile sia nell' approvvigionamento che nei processi produttivi . La sostenibilità in generale è un aspetto chiave nell’agroalimentare, come conferma un esperto di sostenibilità come Fabio Iraldo , associate professor of management presso la Scuola Superiore Sant’Anna di Pisa e research fellowa Iefe Bocconi: ""I fattori di sostenibilità più sentiti dal settore agroalimentare, sulla spinta tanto del consumatore quanto della grande distribuzione organizzata, sono soprattutto la sicurezza alimentare e la tracciabilità. In Italia c’è molto fermento nel comparto, ma molte aziende faticano ancora a vedere la sostenibilità in un’ottica innovation-driven, che diventi strategica anche per il business"". ""Se implementata in modo sistematico, invece – prosegue Iraldo – la sostenibilità può diventare un differenziale competitivo molto forte tra chi fa semplice green washing e chi invece valorizza il cambiamento per migliorare i processi, aumentando l’efficienza e riducendo i costi. Anche la pressione che viene dal consumatore è variabile: meno forte in casa, dove non sempre siamo disposti ad accettare un prezzo maggiore per un prodotto più sostenibile, più alta nel fuoricasa, dove l’extracosto viene assorbito nel valore aggiunto che il ristoratore sa dare al green nella sua offerta"". Ecco allora, fra le nuove tendenze del cibo green che si scoprono a TuttoFood, un’innovativa tecnica basata sul lievito madre per rendere più digeribile il seitan esaltandone valori nutrizionali e contenuto proteico che, grazie a nuovi formati e speziature – come il carpaccio – conquista sempre più non-vegetariani che vogliono limitare il consumo di proteine vegetali. E ci sono speziature particolari, ad esempio, studiate per i consumatori dei mercati nordeuropei. Interesanti anche i prodotti di facile e comodo utilizzo come le buste di verdure, legumi e cereali bio cotti e confezionati col metodo sous-vide : imbustati a crudo, i prodotti di alta qualità mantengono fino all’80% delle sostanze nutritive, sono pronti in due minuti. Nei supermercati sono molto apprezzati i funghi , in particolare il fungo shii take , noto da secoli in Oriente e sempre più diffuso anche da noi per le sue proprietà salutistiche, contiene infatti tutti gli aminoacidi essenziali, vitamine B, D, E, minerali. Non può mancare il caffè, come un 100% Arabica monovarietà di Nero Scuro dalle origini pregiate come Kayanza Gahahe – in Burundi non lontano dal massiccio del Kilimangiaro – certificato e torrefatto in laboratori artigianali. Prodotto tradizionale ma bio è anche il miele di girasole. Per saperne di più: www.tuttofood.it, @TuttoFoodExpo, #TuttoFood2015."
"Salento, cocaina nei bulloni in auto, arrestato 44 enne","La cocaina nei bulloni . E' l'ultima trovata di uno spacciatore nel Leccese. L'uomo distribuiva la droga presumibilmente nel Salento , in particolare nella zona di Martano . Stefano Danisio di 44 anni è stato arrestato dai carabinieri . Su di lui pende l'accusa di detenzione e spaccio di sostanze stupefacenti. L'uomo, che era alla guida di un'auto fermata per controlli dai militari dell'Arma, è stato trovato in possesso di ben sessantasei dosi di cocaina nascoste all'interno di bulloni a vite trasportati insieme ad altri utensili. Si tratta di bulloni fresati all'interno e chiusi ad hoc per camuffare la parte cava del metallo. L'uomo, per quanto fosse di Martano, un piccolo Comune in provincia di Lecce di appena 9mila abitanti, alloggiava in un bed and breakfast.. Il continuo via vai dalla struttura ricettiva di Danisio ha destato qualche sospetto ed è iniziata l'attività investigativa dei carabinieri. Ora l'uomo, ai cui polsi sono scattate le manette, si trova ora rinchiuso nel carcere di Lecce."
"Roma, macabra scoperta: cadavere decapitato sui binari","Un cadavere decapitato è stato rinvenuto sui binari questa mattina alla stazione Roma Casilina al Mandrione. A darne notizia il sito Romatoday.it . Il rinvenimento è avvenuto poco dopo le 5:30 quando il corpo senza vita è stato segnalato alla polizia ferroviaria. Arrivati sul posto gli investigatori non hanno potuto far altro che constatare la morte cruenta dell'uomo, che ancora non è stato identificato. Sulla base dei primi esami effettuati potrebbe trattarsi di un giovane italiano di 25 anni . Dopo la macabra scoperta, sono stati bloccati i treni che viaggiano sulla linee Fl6 Roma-Cassino, con conseguenze anche per le corse delle linee Fl4 da e per i Castelli Romani, Fl7 da e per Formia e Fl8 da e per Nettuno. Come spiega Trenitalia , "" dalle 8 la circolazione è ripresa su due soli binari dei quattro disponibili "". Ancora da accertare se la morte del ragazzo sia stata conseguenza di un gesto volontario o di un incidente mortale. Sul caso indagano gli agenti della Polfer capitolina."
"Chavez, il dittatore del popolo","Duranti i (quasi) 14 anni ha fatto il bullo attraverso le televisioni di tutto il mondo. Da quando venne eletto presidente, fino alla sua morte, pochi sono riusciti a inquadrare bene chi fosse davvero Chavez. Alle ultime elezioni, il suo oppositore Capriles ha ottenuto il 44% dei voti, segno che milioni di persone non stavano più con il ""comandante"". Da sempre, e anche quella volta, il comandante ballava, rideva, sparlava, minacciava, cantava, millantava e spacconeggiava. Ora ha lasciato un vuoto; quanti soffrono per questo vuoto? I media italiani hanno dipinto Chavez come l’ultimo dei socialisti, ma così non è stato: a cominciare dalla negata libertà di espressione. Durante gli anni del suo regime lui era sempre il tema delle conversazioni tra venezuelani, ci si lamentava, o lo si elogiava. Lui era tutto e ci teneva a presentarsi come Gesù Cristo . Nelle sue estenuanti cadenas televisive, quattro o cinque ore di diretta eseguite grazie all’uso che faceva di cocaina (lui stesso ammise di farne uso e la consigliò come metodo curativo), amava dire di essere un inviato di Dio; stesso metodo usato dal terrorismo islamico: ""Agisco in nome di Dio, perciò quello che dico e faccio è giusto"". La sua insistenza nel considerarsi una sorta di reincarnazione di Simón Bolivar, poi, ha avuto del ridicolo; soltanto i più ignoranti potevano credere (o fingere di credere) a queste deliranti affermazioni. Bolivar professava, tra l’altro, la libertà dei popoli. Chavez ha messo in atto, invece, una vera e propria sottomissione del popolo. Anch’io, di fronte a certe accuse, sono stato riluttante e incredulo, ma mi è bastato dare un’occhiata alla costituzione bolivariana, quella nuova di Chávez, per rendermi conto che si trattava di un progetto della peggiore specie. Le prime due leggi che mi lasciano basito sono quelle che riguardano il tradimento di pensiero; si prevedono, cioè, fino a sei anni di carcere per chi fa propaganda contro il governo . Siete ancora convinti, dopo questo, che il Venezuela sia il risultato della democrazia più grande dell’America latina? Già chiamare una costituzione “bolivariana” non ha molto senso; Bolivar è morto tantissimi anni fa, non ha nemmeno conosciuto la rivoluzione industriale. In questo paradossale connubio Bolivar-Chávez, inventato dal caudillo , si confondono le parole dell'uno con le parole dell’altro. Bolivar, tra l’altro, viveva in povertà, mentre il defunto presidente venezuelano viveva negli sfarzi come un nababbo, spendendo milioni e milioni di dollari per pubblicizzare la sua politica, regalando il petrolio venezuelano a molti paesi dell’America latina e lasciando solo i tozzi di pane alla sua gente. Le contraddizioni di Hugo sono state infinite, a cominciare dal colpo di stato che lui stesso tentò nel 1992 contro un altro presidente, eletto democraticamente. Ai microfoni dei giornalisti disse: “Questa volta non siamo riusciti, ma ritorneremo”. Il suo modo di fare, ""spacconeggiante"", risultò simpatico ai venezuelani e appena uscito di galera vinse le elezioni, era il 1998. Il Venezuela è, ormai da molti anni, un paese soffocato dalla corruzione e dal mal governo, rimasto quasi l’unico ad esportare il petrolio in tutto il mondo. Durante i suoi anni al potere il prezzo del petrolio, che rappresenta il 30% del PIL, è passato dai 9 dollari al barile a 150, oggi si aggira intorno ai 100 dollari al barile. Una grande ricchezza se si considera che il Venezuela consta di circa 30 milioni di abitanti . Il Chavismo ha prodotto una serie di disastri che riguardano le abitazioni, le infrastrutture, l’agricoltura, l’elettricità, la distribuzione di alimenti e sicurezza pubblica, mentre la produzione di greggio si è ridotta a causa di una cattiva gestione. Chávez nonostante tutto vinse le elezioni di ottobre 2012, benché fosse già gravemente ammalato, ma sia lui che i suoi tentarono di nascondere il suo reale stato di salute. Ridusse in qualche modo la povertà, regalando, come più volte detto, solo le briciole alla gente delle baraccopoli. Ma per i suoi scopi teneva almeno il 99% degli introiti. Viveva nell’amore per se stesso e non faceva altro che insultare i suoi oppositori e, soprattutto, gli Stati Uniti. I media ci mostrano i pianti di milioni di venezuelani che temono di aver perso non solo un politico, ma un padre, un salvatore. Un popolo ormai succube di un attaccamento infantile, di una sindrome simile a quella di "" Stoccolma "". Sono molte le famiglie che piangono, però, i loro figli assassinati perché contrari al suo governo. Un buon 50% del popolo, di gente che potrebbe essere la spina dorsale di questo paese, non viene nemmeno considerata dalle televisioni e dai giornali italiani. Ci sono cognomi diventati simbolo del massacro compiuto da Chavez, che fingeva amore per il popolo ma che era un tiranno con chi la pensava diversamente da lui. Morti che restano sulla sua coscienza: basta nominare Franklin Brito , Maria Lourdes Alfiuni , Simonovis, per far venire la pelle d’oca a qualsiasi venezuelano, ma non ne parlerò ora, meritano, insieme a migliaia di altre vittime, un capitolo a parte. Sono convinto che coloro che promuovono Hugo Rafael Chávez Frias come padre del nuovo socialismo imponendolo come un santo, lo fanno, sostanzialmente, per due motivi: ignoranza o interesse. Spesso si utilizzano due metri e due misure, perché se in Italia qualcuno si comportasse come lui, sarebbe immediatamente considerato un dittatore. Un paese che era libero, come il Venezuela, diventato bersaglio di sotterfugi per cancellare la memoria e la storia. Sono stati censurati il libri di scuola, le parole in tv, i giornali per azzerare la possibilità d’opposizione. Anche i venezuelani all’estero, grazie a Internet, denunciano questo stato di cose e non possono restare impassibili di fronte alle false affermazioni sulla ""meravigliosa situazione venezuelana"". Soltanto noi che viviamo fuori ci sentiamo al sicuro e possiamo parlare apertamente, eppure, in Italia quando vengo intervistato, si cerca di stoppare la mia verità, che corrisponde alla verità di almeno la metà dei venezuelani. Per me questa si chiama disinformazione ."
"Brasile, un abisso tra bianchi e neri","Sarà pure un paese in crescita, ma il Brasile è ancora e diviso al suo interno. I bianchi da una parte, i neri dall'altra, sui gradini più basi della scala sociale. ""Fra bianchi e neri c'è un abisso immenso"". Dove l'aggettivo e il sostantivo vanno a braccetto e si rafforzano a vicenda. La frase viene scandita nel Giorno della coscienza nera dal presidente del Supremo tribunal federal, più o meno l'equivalente della nostra Corte costituzionale, da Joaquim Barbosa e ha un valore, come dire, doppio, perchè Barbosa, 59 anni, è il primo presidente di colore dell'alto organismo. Il Brasile è cambiato negli ultimi anni, ha numeri importanti ed è entrato a pieno titolo fra le prime dieci econome del pianeta. Ma presenta ancora sacche inenarrabili di povertà, analfabetismo e sottosviluppo. E gli ultimi fra gli ultimi sono sempre loro: i neri, i discendenti degli schiavi arrivati dall'Africa con il colonialismo. Barbosa tratteggia un ritratto impietoso: ""Un immenso abisso separa bianchi e neri, nell'accesso, in condizioni di parità, ai beni essenziali per la piena fruizione della cittadinanza come l'educazione, la salute, l'occupazione e la giusta retribuzione per il lavoro""."
Stangata sul risparmio: tasse in continuo aumento,"Commentando i dati Istat sul Pil, meno di due settimane fa Matteo Renzi annunciava garrulo che le tasse erano in calo e ""i gufi stavano a zero"". Oggi è il Sole 24Ore a smorzare gli entusiasmi di governo, certificando una verità che agli occhi dei comuni cittadini è assodata da tempo. Le tasse continuano ad aumentare. Negli ultimi dieci anni, ad esempio, le entrate derivanti dalle accise sui carburanti sono cresciute costantemente al netto dell'inflazione, mentre il Pil ha perso oltre otto punti percentuali. Ma la vera stangata arriva sul risparmio , con le tasse sugli interessi, plusvalenze e redditi di capitale che dal 2011 ad oggi sono rincarate di quasi venti punti. Come non bastasse, fino all'anno scorso lo Stato ha scaricato l'onere di molti tributi sugli enti locali , con il risultato di un aumento delle addizionali Irpef regionale e comunale e di un vero e proprio balzo delle imposte sulla casa . In una miriade di sigle, le entrate derivanti dalla riscossione di Ici, Imu e Tasi sono quasi raddoppiate: se nel 2006 si parlava di poco meno di quattordici miliardi di euro, nell'anno appena concluso gli italiani ne hanno pagati oltre venticinque, per un aumento dell'80%. Tra le poche imposte in caso ci sono Irap (-34,7%) e Ires (-26,8%). Ma in questo caso bisogna tenere conto che la crisi economica ha abbattuto il volume di affari di moltissime imprese. Si farebbe trarre in inganno, infine, chi pensasse di poter esultare per il calo delle entrate dalle imposte su alcolici, birra e tabacchi : anche qui il gettito fiscale è sceso parallelamente al volume di affari. Si pagano meno tasse, in questo caso, perché si consuma di meno."
"Caso Weinstein, Lory Del Santo: ""Asia rovina una persona dopo 20 anni""","Lo scandalo degli abusi di Harvey Weinstein continua a far discutere, sono decine le modelle e le attrici che in questi giorni hanno denunciato il produttore. Anche Asia Argento , dopo la pubblicazione dell'inchiesta del New Yorker , ha confessato di aver subito molestie sessuali dal produttore cinematografico . Ma le sue dichiarazioni hanno fatto discutere molti personaggi del mondo dello spettacolo che l'accusano di aver sfruttato in passato la situazione, tra questi c'è pure Lory Del Santo. ""Asia Argento? - dice in un intervento radiofonico a La Zanzara Lory Del Santo -. Mi spaventa che dopo vent'anni una se ne esca con delle accuse pesanti. Se è passato tutto questo tempo puoi parlarne in modo scherzoso, non così. Per far ridere va bene, a chi non è capitato. Gli uomini ci provano, questo è chiaro: c'è chi lo fa più porcamente, c'è chi manda i fiori. Ma una può sottrarsi tranquillamente"". E ancora: ""Trovo osceno che tutte le attrici in blocco abbiano denunciato Weinstein. E' uno schifo, una vergogna. Se uno ti invita a farlo va bene, se invece c'è costrizione devi denunciarlo subito. Non si può rovinare una persona dopo tanti anni che è successo. La famiglia è scioccata, i figli piccoli pure. Non lo dire quando sei una star mondiale e magari lui ti è servito pure. Quando io sono andata con uomini potenti l'ho fatto perchè volevo conoscere il potere, denaro ne ho preso poco, qualche regalino""."
"Delitto Sana, Salvini: ""La giustizia islamica fa paura""","""Che vergogna! Se questa è ""giustizia islamica"" c'è da aver paura. Una preghiera per Sana . Scriverò al mio collega, il ministro dell'Interno pakistano, per esprimere il rammarico del popolo italiano"". Lo ha dichiarato il ministro dell'Interno Matteo Salvini , commentando l'assoluzione di padre, zio e fratello della 25enne Sana Cheema, la 25enne italo-pakistana portata via da Brescia nell'aprile del 2018 per un matrimonio combinato e poi uccisa. Ancora più duro il commento di Viviana Beccalossi, bresciana e consigliere regionale del Gruppo Misto: ""Sana Chema è stata uccisa due volte. Ma del resto era difficile aspettarsi qualcosa di diverso da culture che impongono matrimoni combinati e chiudono un occhio se padri e fratelli ""padroni"" sono liberi di uccidere una donna che si rifiuta di rinunciare al suo sogno di una vita libera e normale. Il resto sono chiacchiere"". E ancora: ""Fa ancora più orrore sapere che dopo l'autopsia che accertò l'omicidio per strangolamento, fu proprio il padre a confessare le sue colpe. Ma questo, evidentemente, non basta"". Per il giudice ""non ci sono prove sufficienti e mancano testimoni"": per questo gli 11 imputati per l' omicidio di Sana Cheema , la 25enne italo-pakistana strangolata in Pakistan nell'aprile dell'anno scorso perché voleva sposare un italiano, sono stati tutti assolti. La 25enne Cheema, nata in Pakistan ma cresciuta in Italia, secondo l'accusa è stata uccisa in patria dal padre e dal fratello dopo aver detto loro che voleva sposare un italiano. La giovane viveva a Brescia, dove aveva compiuto gli studi, avendo poi trovato lavoro a Milano. I genitori avevano vissuto con lei per anni, ottenendo anche la cittadinanza italiana, poi si erano spostati in Germania. Un paio di mesi prima dell'omicidio Sana era tornata in Pakistan, nel distretto di Gujrat dove è nata, ritrovando in quella occasione la famiglia, ma da lì non è più rientrata in Italia."
"Bono al World Economic Forum “Se l’Africa fallisce, l’Europa non può vincere”","Con il suo discorso, Bono si è fatto apprezzare dai leader mondiali affermando che il capitalismo non è “immorale” e li ha esortati ad unirsi per combattere la lotta contro la povertà estrema in Africa. Bono è una delle rockstar più conosciute al mondo grazie agli U2, ma pochi sanno che è un grandissimo attivista e anche co-fondatore di One un’organizzazione non governativa che promuove la lotta contro la povertà estrema e le malattie prevenibili, soprattutto in Africa e conta di oltre 10 milioni di membri in tutto il mondo Italia compresa. “Il capitalismo non è immorale, è amorale e ha bisogno del nostro controllo” ha detto Bono parlando di soluzioni per raggiungere l’obiettivo delle Nazioni Unite di un miliardo di dollari per porre fine alla povertà a livello globale entro il 2030. “Il capitalismo ha aiutato le persone ad uscire dalla povertà, ma è una bestia feroce che se non addomesticata può anche distruggere”. “Esiste un altro pericolo - continua - quelli che hanno beneficiato del capitalismo stanno guidando la politica verso il populismo”, e dopo tanto tempo ha anche dichiarato di aver cambiato idea verso il Fondo monetario internazionale. Considerato prima il grande Satana per la pressione esercitata nei confronti delle economie emergenti, ora invece, secondo lui le cose stanno cambiando soprattutto grazie al lavoro di Christine Legarde nell’affrontare alcuni casi. Molto importante il monito di Christine che ha avvertito i paesi emergenti di non assumere consulenti ad alto costo per elaborare piani per attirare fondi per lo sviluppo, affermando che le Nazioni Unite costituiscono un punto di partenza sufficiente. Bono ha anche presentato una nuova società, chiamata Y Analytics che misurerà l’effetto sociale e ambientale creato dagli investimenti e ha chiuso il suo intervento con un monito verso l’Europa: “Se l’Africa fallisce, l’Europa non può vincere”."
La «Enzo Ferrari» diventa una scultura a tiratura limitata,"Editalia (Gruppo Istituto Poligrafico e Zecca dello Stato) torna sul mercato con una nuova opera d'arte dedicata alla Ferrari. L'azienda, partner di Maranello per numerosi progetti e licenziataria dal 2007 ha realizzato una scultura dedicata alla ""Enzo Ferrari"", prodotta nel 2002 in occasione dei 55 anni dell'azienda . La ""Enzo Ferrari"" è una scultura realizzata con la tecnica della fusione a cera persa in bronzo laminato palladio scala 1:18. Il cristallo del cofano è realizzato con un prezioso smalto ""cattedrale"" trasparente per permettere di vedere i dettagli del motore (ciascun cristallo della vettura, in smalto a caldo di colore fumé, ha richiesto un passaggio in forno di 8 ore). Tutti gli esemplari sono numerati con una incisione sulla portiera destra che ne attesta la tiratura limitata mentre le ruote sono state realizzate con tre microfusioni differenti per raggi, mozzo e copertoni, poi saldate insieme: grande attenzione anche ai dettagli dei freni a disco. La scultura ""Enzo Ferrari"" è stata prodotta per l'Italia in 399 esemplari numerati e certificati (un esemplare sarà esposto presso la Galleria Ferrari di Maranello), che insieme alla numero zero raggiungono la stessa tiratura con la quale la casa del Cavallino Rampante ha realizzato l'automobile."
"Esodati, pronto il decreto:copertura per due anni","Il decreto sugli esodati è pronto e sarà emanato entro maggio. Coprirà i lavoratori che hanno accettato di lasciare l'azienda prima di raggiungere qualche anno prima di raggiungere l'età pensionabile contando nell'arrivo dell'assegno entro due anni e che con la nuova riforma si ritrovano senza lavoro e senza pensione. Ad annunciarlo è Elsa Fornero che prova così a tranquillizzare i sindacati. Camusso & Co, però, non sono ancora soddisfatti. Il ministro del Lavoro ha detto infatti che il provvedimento riguarderà circa 65mila persone, quelli cioè che raggiungeranno i requisiti per la pensione, con le vecchie regole, entro il 2013. Secondo i sindacati però, le persone in difficoltà a causa dell'annullamento del cosiddetto scivolo sarebbero almeno 300mila."
I nuovi nemici? Tecnocrati e politici. E la finanza trionfa,"È quasi impossibile coltivare nel nostro presente un pensiero politico che proietti il presente nell'avvenire. Avvitati e immersi nel momento, sia il pensiero che il politico sono liquidati come vecchi arnesi. Per tentare l'ardua impresa di ridisegnare la politica nell'epoca del loro disfarsi, dovremmo osare un radicale salto di qualità. Ripartiamo dalla definizione del suo perimetro. Il regno della politica ha per base la partecipazione, per altezza la decisione e per finalità il bene comune, sintesi di bisogni e ideali. Le sue fonti normative e regolative sono l'esperienza, cioè la storia selezionata nella tradizione; la maggioranza, cioè la volontà democratica prevalente; la competenza, cioè la guida degli esperti o dei migliori. Superata l'epoca delle ideologie, è impensabile attestarsi alle vecchie e stanche categorie di destra e sinistra - vecchie di tre secoli, logorate nel novecento che pur le rese di massa - e dei loro drammatici derivati. Ma è altresì impensabile rifiutare padri e patrigni del secolo scorso per regredire ai nonni del secolo precedente. Finiti il comunismo e il nazionalismo, tre eredi restano oggi del passato: liberali, socialisti e conservatori (si veda in proposito l'opportuna traduzione di Conservatorismo: sogno e realtà di Robert Nisbet, uscita di recente da Rubettino). I tre moschettieri del pensiero politico devono fare i conti col totem dell'antipolitica, che non è il populismo ma il suo opposto: la tecnocrazia. Il populismo è la reazione grezza, demagogica e pur necessaria al dominio delle oligarchie. Una reazione trasversale, ma pur sempre politica. Ma inoltriamoci nel discorso. Da cosa sono sostituite le contrapposizioni che abbiamo conosciuto nel secolo scorso? Da opposizioni più radicali. Mi spiego. Oggi l'alternativa non è più interna alla politica, come non è interna alla società e alla religione, ma ne investe i fondamenti: l'antagonismo è tra chi reputa la politica come il luogo sovrano delle decisioni nel nome di interessi generali e valori diffusi, divisi e condivisi, e chi invece ritiene che non spetti più alla politica il ruolo sovrano di sintesi e decisione, ma alla tecnica nel nome dei mercati. Oggi il nemico, per dirla nel linguaggio schmittiano, o l'avversario, per dirla nel gergo liberal-democratico, non è più la destra o la sinistra, ma è l'apparato tecno-finanziario. Lo dicevo giorni fa in un dialogo con Fausto Bertinotti. Si deve decidere se la sovranità risiede nei popoli, nella loro storia e nella loro realtà presente, o se risiede nei regni impenetrabili della finanza e della tecnica. Indicandoli come impenetrabili, non torno alla letteratura dietrologica e complottista che allude alle centrali occulte del potere mondiale. Dico che il primato globale dei beni strumentali - vale a dire la tecnica e il mercato - ha generato una reazione a catena, notava Schmitt, per cui c'è il passaggio automatico a una sovranità impersonale; gli uomini che ne sono alla guida sono essi stessi esecutori più che dominatori. Sono agenti e funzionari più che mandanti o ispiratori. La finalità non è il bene comune ma l'apparato. L'antagonismo riconosciuto sul terreno politico si ripete anche negli altri ambiti. Per esempio sul piano religioso, l'avversario prioritario della civiltà cristiana non è l'islam o altre religioni, ma l'antagonismo del nostro tempo è tra le civiltà ispirate a temi religiosi e le civilizzazioni guidate dal primato della tecnica e del mercato. O sul piano sociale, tra società che hanno una visione comunitaria, comunque espressa, e altre che ritengono sostanziale e irreversibile il passaggio a una dimensione individuale e globale. Anche sul piano dei legami l'antagonismo non è più tra la mia e la tua patria ma tra chi pensa che la patria sia un bene primario da tutelare e chi viceversa ritiene che le patrie non abbiano più senso, siamo tutti contemporanei e concittadini del mondo, legati solo al filo globale del presente. Il nostro tempo esige dunque nuove dicotomie e nuovi terreni di confronto e di conflitto. Altro salto di qualità del pensiero politico investe proprio l'assetto globale del mondo. I derivati dal novecento e dalla modernità estrema, offrivano due soluzioni: assecondare il processo di globalizzazione come fenomeno irreversibile e inarrestabile, fino a sciogliere ogni posizione politica al suo interno; oppure resistere, arroccarsi nei particolarismi e nei nazionalismi, per fermare o almeno frenare questo processo globale. Oggi il pensiero realista pone un'altra esigenza: quella di bilanciare i processi e non rinnegarli o rinnegarsi. Generare contrappesi, salvaguardare le diverse esigenze umane in ambiti plurali e divergenti. L'unico modo realista per affrontare la globalizzazione è riequilibrarla mediante compensazioni: più sono veloci i mutamenti e gli spostamenti più sono necessari i riferimenti saldi e permanenti; più siamo cittadini globali, più sentiamo il bisogno di un luogo originario che avvertiamo come la nostra casa; più cresce l'effetto della tecnica e l'espansione del mercato, più avvertiamo la necessità di colmare la carenza di principi, destini, orizzonti, ambiti qualitativi che diano senso ed altezza e non solo larghezza e strumenti alla nostra vita. Il regno della quantità ha necessità di compensarsi col regno delle qualità. Da qui dunque la convinzione che un armonioso processo di globalizzazione potrà darsi solo se sarà bilanciato da una tradizione viva, che affianchi punti stabili a percorsi mobili. L'accelerazione corrente urge di un pensiero neo-conservatore per riequilibrarla. Non un pensiero contrario, ma un contrappeso di continuità alle sue rotture. Come ogni futuro trova senso e stabilità se poggia su una salda memoria e un vivo retaggio, così ogni crescita della tecnica si rende fruttuosa se s'impianta su una coltura. E ogni agire si orienta alla luce di un pensare. Il nemico principale della libertà come del pensare, è l'automatismo, ossia la convinzione che ci sia una sola via, One Way, o una sola procedura, per dirla in gergo tecnico; e che si debba seguire quella, altrimenti si deraglia e si va all'inferno. Al contrario, si deve riaprire il futuro a più esiti e procedere su piani diversi, per compensazioni e integrazioni. È ancora da fondare un pensiero politico che parta da queste premesse. Pensiero sorgivo, per smentire o per bilanciare, la percezione di tramonto, di fine del mondo e di rapida scomparsa del nostro orizzonte, che ci scava dentro come un lutto interiore. Non c'è cosa più triste che l'alba di un giorno, o di un anno, in cui tutto muta ma nulla accadrà."
Non ci sono migranti a Buchenwald,"Non le baracche del campo di Buchenwald , ma edifici costruiti negli anni successivi alla Seconda guerra mondiale a Camp Schwerte-Ost, un meno noto campo di lavoro che si trova a diverse ore di macchina di distanza e dove furono alloggiati 700 prigionieri utilizzati come forza lavoro per riparare i treni delle ferrovie tedesche. A chiarire che la notizia di profughi nell'ex lager non era attendibile è il sito americano BuzzFeed , che riprende un articolo di Deutsche Welle , in cui si spiega che alcuni rifugiati, è vero, sono stati sistemati dove una volta c'era un campo di lavoro, quello di Schwerte, ma cita le parole del sindaco, Heinrich Böckelühr, che difende la soluzione, dicendo che ""mettere i rifugiati in ricoveri affollati, container e scuole non è ciò che si intende per una integrazione di successo"". Schwerte-Ost era un campo satellite di Buchenwald, ma le baracche dove guardie e prigionieri vivevano sono state distrutte da molti anni. Inoltre, spiega ancora Deutsche Welle , prima che nei nuovi edifici venissero sistemati i profughi avevano già trovato posto lì uno studio artistico e un asilo. Di recente il quotidiano The Australian ha raccontato la storia di due migranti eritrei, Abdurahman Massa e Ayaya Tsinat, che ora vivono a Schwerte-Ost, sottolineando comunque come le condizioni degli edifici non siano ideali. ""Non importa cosa sia stato prima - ha detto al giornale Massa -, per me è un posto dove dormire. E va bene così""."
"Nizza, la speranza durante la strage: bambina nasce sulla spiaggia","Se esiste la luce in fondo al tunnel, nella galleria del terrorismo che ieri ha oscurato il cielo di Nizza , quel faro di speranza ha un nome e un cognome. Quelli della bimba che è nata propio mentre Mohamed Lahouaiej Bouhlel , tunisino di 31 anni, toglieva la vita a 84 persone con il suo camion. Il parto sulla spiaggia di Nizza Quella bimba ha aperto gli occhi mentre tanti altri bambini li chiudevano. Mentre neonati iniziavano la loro drammatica lotta contro la vita e la morte in ospedale. E se è lecito pensare che è ogni fatto d'odio possa conservare anche un briciolo di amore, ecco allora che questa bambina ce l'ha dimostrato. Sua mamma, infatti, per la paura ha cominciato a sentire le contrazioni del parto. Era al 9 mese. Insieme al marito si stava nascondendo in un ristorante che affaccia sul mare all'inizio della Promenade des Anglais. Dalla spiaggia, la donna è stata portata dai camerieri in cucina, dove è stata sostenuta nel parto. Tra le tante persone che si erano riparate nel ristorante, era presente anche un medico. Che ha aiutato la donna fino all'arrivo dei soccorsi. ""Nonostante tutto ci siamo commossi tanto"", ha detto il proprietario del ristorante. Giusto. Ma ora è tempo che quando quella bimba crescerà il cancro del terrorismo sia estirpato."
Via libera all'emendamento per l'uscita autonoma da scuola,"La commissione Bilancio del Senato ha dato il via libera alla proposta di modifica al decreto fiscale per autorizzare i minori di 14 anni ad uscire da scuola autonomamente sollevando l'istituto dalle responsabilità di vigilanza. La commissione ha approvato l'emendamento a firma Marcucci e Puglisi del Pd . ""I genitori esercenti la responsabilità genitoriale, i tutori e i soggetti affidatari dei minori di 14 anni possono autorizzare le istituzioni del sistema nazionale di istruzione a consentire l'uscita autonoma"" al termine dell'orario delle lezioni. L'autorizzazione "" esonera il personale scolastico dalla responsabilità connessa all'adempimento dell'obbligo di vigilanza "". I Comuni inoltre saranno sollevati dalla responsabilità nella salita e discesa dal mezzo di trasporto scolastico e nel tempo di attesa dei minori alla fermata."
"""Fuocoammare"" corre per gli Oscar","Oscar sì, Oscar no. Innanzitutto diciamo subito che Fuocoammare di Gianfranco Rosi, il documentario su Lampedusa e sui migranti designato ieri rappresentante italiano alla selezione del Premio Oscar per il miglior film in lingua non inglese, è appunto solo una candidatura. Dovrà infatti superare due fasi, prima una selezione da parte dell'Academy hollywoodiana che fra più di un centinaio di titoli da tutto il mondo sceglierà i nove film - la cosiddetta shortlist comunicata in genere a metà dicembre - e poi l'ingresso nella cinquina annunciata, come tutte le altre nomination, il 24 gennaio 2017 (cerimonia il 26). Sette i film italiani che si erano iscritti per l'esame della commissione di selezione composta dal direttore cinema del Mibact, Nicola Borrelli, dai produttori Tilde Corsi e Roberto Sessa, dai distributori Osvaldo De Santis e Francesco Melzi D'Eril, dai giornalisti Piera Detassis e Enrico Magrelli, dal regista Paolo Sorrentino e dallo scrittore Sandro Veronesi: Gli ultimi saranno gli ultimi di Massimiliano Bruno, Indivisibili di Edoardo De Angelis, Lo chiamavano Jeeg Robot di Gabriele Mainetti, Perfetti sconosciuti di Paolo Genovese, Pericle il nero di Stefano Mordini, Suburra di Stefano Sollima. Alla fine su Indivisibili ha prevalso per un voto Fuocoammare. Proprio Paolo Sorrentino, l'ultimo italiano ad aver vinto un Oscar, aveva votato per le gemelle siamesi e neomelodiche di Indivisibili in uscita nelle sale giovedì: «Questa scelta è un inutile masochistico depotenziamento del cinema italiano che poteva portare agli Oscar due film». Il riferimento è all'iscrizione di Fuocoammare agli Oscar anche per miglior documentario. Ad ogni modo continua il successo per il cineasta che allo scorso festival di Berlino ha ricevuto dalle mani di Meryl Streep l'Orso d'Oro. «Vorrei che il tuo film arrivasse agli Oscar» aveva detto la grande attrice a Rosi che ora inizia a pensare seriamente alla statuetta: «Sono molto felice. Questa candidatura va oltre il mio film. In questi 8 mesi il film è stato distribuito in più di 60 paesi». E se alcuni concorrenti sono molto temibili - come il russo Paradise di Andrej Konalovskij - potrebbe anche essere che il tema così attuale del film faccia breccia a Hollywood. Intanto il pubblico «generalista» di Raitre potrà vedere lunedì prossimo in prima serata Fuocoammare. Bella coincidenza."
Un elicottero della polizia cade sul tetto di un pub di Glasgow,"Spaventoso disastro in Scozia. La scorsa notte un elicottero della polizia , a bordo del quale viaggiavano un pilota e due ufficiali, è precipitato contro un affollato pub di Glasgow . Lo schianto ha fatto crollare un’ampia sezione del tetto del locale in cui, al momento dell’incidente, erano presenti oltre 120 persone. Sarebbero almeno otto le vittime e trentadue le persone ferite. Tra i morti tutti gli occupanti del velivolo. Ieri sera i pub erano particolarmente affollati in occasione della vigilia della festa di Saint Andrews, patrono della Scozia. Intorno alle 22.25, raccontano i testimoni, l'elicottero della polizia è caduto ""come una pietra dal cielo"" . E il tetto del pub The Clutha, che si trova sulle rive del fiume Clyde , ha ceduto. Il 34enne Fraser Gibson, ha raccontato ai microfoni della Bbc che, al momento dello schianto, stavano suonando gli Esperanza: ""A metà dell'esibizione c’è stata una fortissima esplosione"" . ""Parte della stanza si è coperta di polvere. Siamo rimasti come congelati per un secondo - ha raccontato - poi c’è stato il panico e la gente ha cercato di uscire"" . Prima che arrivassero i soccorsi, i presenti hanno formato una catena umana per aiutare le persone ad uscire dal pub. La maggior parte delle persone presenti sono state tratte in salvo o sono riuscite a fuggire, ma molte sono rimaste gravemente ferite dopo il crollo dell'ala sinistra del locale. I pompieri sono intervenuti con cautela per evitare altri crolli. L’intera zona è stata, quindi, isolata e i soccorritori hanno sguinzagliato i cani per cercare le poersone che erano rimaste intrappolate sotto le macerie."
"Asteroide in rotta di collisione con la Terra: ""Grande come la statua della libertà""","Un asteroide potrebbe colpire la terra. Judit Györgyey-Ries, astronomo dell'Università del Texas McDonald Observatory, ha avvisato un asteroide in rotta di collisione con la Terra. Le dimensioni, sostiene il Mirror, sarebbero simili a quelle della Statua della Libertà. In caso di impatto le previsioni dei danni sono superiori a quelli risalenti al 2013 in Russia, quando una pioggia di meteoriti provocò oltre 1.200 feriti. L'impatto dovrebbe avvenire nell'ottobre del 2017 . I dati non possono ancora essere certi al 100%, e questo per la distanza dell'asteroide dalla Terra , ancora enorme. Le dimensioni dell'asteroide sono state stimate in base alla sua luminosità: la sua estensione è di circa 40 metri. La dottoressa Györgyey-Ries ha dichiarato ad astrowatch.net: ""Potremmo vedere un'esplosione in aria, forse si romperanno le finestre, a seconda di dove impatterà"". Da parte sua Detlef Koschny, a capo del progetto gli oggetti NEO della European Space Agency, ha dichiarato: “C’è una possibilità su un milione che ci colpisca. Le dimensioni sono state stimate in base alla luminosità ma non ne conosciamo la reflettività. Perciò potrebbe essere di dimensioni maggiori o minori, da 10 a 40 metri. Un oggetto ferroso di 40 metri attraverserebbe l’atmosfera creando un cratere, un oggetto roccioso di 10 metri non si noterebbe nemmeno."
"Il sogno di Nunzia De Girolamo: ""La Meloni sindaco di Roma""","È Giorgia Meloni , il candidato sognato da Nunzia De Girolamo per il Campidoglio. Un endorsement inaspettato: il preludio, forse, di un'inedita alleanza tra Fdi e l'Ncd di Angelino Alfano? È presto per dirlo, ma di sicuro l'intervista che l'ex ministro dell'Agricoltura del governo Letta ha rilasciato oggi al Tempo non è certo casuale. Parlando con il quotidiano capitolino, l'esponente del Nuovo Centrodestra commenta lo scandalo di ""Mafia Capitale"" affermando che ""i romani meritano di andare a votare"" e proponendo come candidato per la poltrona di sindaco di Roma niente meno che il leader di uno dei partiti che con maggior fierezza sono all'opposizione di quel governo che, nonostante tutto, la De Girolamo continua a sostenere. L'ex ministro, pur premettendo di ""non amare i processi mediatici"", chiede misure contro la corruzione non dettate dall'onda dell'emozione, ma pensate innanzitutto per combattere il fenomeno a livello locale. Nel pratico, ""commissioni appaltatrici terze e sorteggiate dal prefetto."" Poi però passa all'attacco, chiedendo le dimissioni del sindaco Ignazio Marino e invocando le urne. Urne che, la De Girolamo non lo nasconde, "" debbono essere l'occasione del centrodestra per ripartire, ritrovando le ragioni dello stare insieme e accantonando tutti i momenti di rancore e di odio politico "". E, al momento fatidico di indicare un candidato, non ha dubbi: come sindaco vorrebbe Giorgia Meloni. Certo, all'inizio risponde che ""il primo nome che mi viene in mente è la Lorenzin"", ma non ci crederebbe nessuno e comunque ""sta facendo benissimo il ministro della Sanità, non vorrà cambiare..."" La scelta cade quindi sull'ex ministro della Gioventù, ex compagna di partito nel Pdl e, forse, futuro alleato nel progetto di ricostruzione del centrodestra che la De Girolamo non smette di sognare."
"Milano, scoppia la pace tra la Moratti e Lassini","Milano Un abbraccio alla signora Mariuccia e i saluti da portare al marito. Con un desiderio: conoscerlo. Due donne nel mezzo di una sala immensa. «Mille a cena con Letizia» era la griffe scelta da Daniela Santanché per l’evento organizzato l’altra sera in un grande albergo milanese. E quando il premier Silvio Berlusconi ha già fatto le sue due telefonate e ormai a tavola arriva il mascarpone guarnito dalle fragoline di bosco, ecco la presentazione e il colloquio fitto fitto. Uno dei molti per la Moratti, non fosse che Mariuccia è la consorte di Roberto Lassini, l’avvocato-candidato del Pdl al consiglio comunale di Milano, crocefisso dai media e indagato dai giudici per aver confessato di essere, con la sua associazione, il «patrocinatore» e non l’autore dei manifesti anti-pm. Quelli di «Via le Br dalle procure», tanto per ricordare una vicenda che, spiega lui ora, «come era inevitabile si va finalmente ricomponendo». Lontani i giorni dell’ira del capo dello Stato Giorgio Napolitano e quella della Moratti pronta a porre un ultimatum al Pdl («O lui o io»), archiviate le firme di solidarietà raccolte dal Giornale e le parole del premier Silvio Berlusconi che ai suoi confessa comprensione per un uomo offeso da una terribile vicenda giudiziaria. Sindaco democristiano di Turbigo nel Milanese, Lassini finì nel tritacarne per un’accusa infondata di tentata concussione in tempi in cui il tintinnare delle manette arrivava ben prima delle sentenze. Come quella che gli restituì libertà e onore, ma solo dopo quarantadue giorni di carcere ancor più interminabili perché subiti da innocente e cinque anni di calvario giudiziario. Una storia che ora la Moratti vorrebbe sentirsi raccontare. Come ha chiesto alla signora Mariuccia dopo essersi sentita dire che «la famiglia Lassini l’ha sempre tanto stimata, è sempre stata una sostenitrice di Letizia Moratti e anche in questa campagna elettorale la sosterrà con tutte le forze». A far da cerimoniere la Santanché che prende la signora per mano. E per mano la accompagna fino al sindaco. «Un incontro molto bello - racconta il sottosegretario il giorno dopo - Si sono parlate con toni molto umani. La Moratti ha mostrato di capire la tragedia personale vissuta da chi si è visto mettere in galera il marito. Un incontro tra donne. Che sanno essere più pragmatiche degli uomini». La Moratti che vuole incontrare Lassini e polemica archiviata? «Ha chiesto di incontrarlo. Le polemiche? La dimostrazione che anche in politica tutto torna quando a mettercisi sono le donne». Lui, Lassini, accetta l’invito. «Tra me e la Moratti non c’è mai stata una polemica personale. Quello che c’è stato è solo una tempesta mediatica che nessuno si sarebbe potuto aspettare». I toni erano sopra le righe. «Ma io non ho mai voluto fare il furbo». Mia moglie? «Lei non fa politica, si sente un pesce fuor d’acqua. Ma la Moratti l’ha abbracciata e baciata. In piena sintonia. Proprio in un giorno non proprio semplice». Quello della notifica dell’avviso di garanzia inviato dalla procura di Milano per vilipendio della magistratura. «Detto che i poliziotti della Digos hanno avuto un comportamento assolutamente professionale e ineccepibile, la telefonata per l’invito a presentarmi in questura l’ha presa mia figlia. Una ferita che non si rimargina. Con questo maledetto internet, ogni volta che si apre sul mio nome, ritorna quella vicenda del ’93». Sua figlia era piccola. «Lei era piccola e aveva una sorellina, 4 e 13 mesi. Una situazione incredibile. Mia moglie fu brava, ma fu un’esperienza durissima». Nessun pentimento per i manifesti? Intenzione di presentarsi spontaneamente in procura per spiegare? «La questione principale, come diciamo noi avvocati, è assorbente rispetto a tutto il resto, perché per me semplicemente il reato non esiste». Berlusconi? «Quando mi ha chiamato lo ha fatto senza intermediari, direttamente sul mio telefonino. E quando ho sentito la sua voce mi sono anche commosso». Dimissioni? «Se sarò eletto penso che innanzitutto vada rispettata la volontà degli elettori: la mia sarebbe di restare al mio posto». E ora? «Ora voglio solo dare il mio contributo alla Moratti. Tutta questa notorietà servirà almeno a farmi prendere qualche voto in più. E a Milano bisogna vincere. Al primo turno, cacchiarola»."
